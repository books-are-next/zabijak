<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="6">
    <meta name="apple-mobile-web-app-capable" content="yes">
    <title>6</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_009.html">
    <link rel="next" href="./zabijak_011.html">
    <meta name="nb-order" content="6">
    <link rel="self" href="zabijak_010.html">
    <meta name="nb-identifier" content="zola-zabijak-38e1989">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10875" data-nb-chars="65214">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">6</span></h1>
        <section>
          <p class="chunk" data-nb-ref-number="2" data-nb-words="131" data-nb-chars="810"><span class="idea" data-nb-ref-number="2" id="idea2" data-nb-words="131" data-nb-chars="810">Jednou na&nbsp;podzim odvedla Gervaisa odpoledne prádlo jedné stálé zákaznici v&nbsp;ulici Portes-Blanches a&nbsp;octla se&nbsp;na&nbsp;dolním konci ulice Poissonnière zrovna ve&nbsp;chvíli, kdy se&nbsp;začínalo šeřit. Ráno zapršelo, vzduch byl velmi vlahý a&nbsp;opocená dlažba vydechovala vlhký pach. Pradlena, obtěžkaná velkým košem, se&nbsp;trochu zadýchala; zvolnila krok, poddala se&nbsp;malátnosti a&nbsp;šla do&nbsp;kopce s&nbsp;jakýmsi mlhavým pocitem smyslné touhy, ještě zesílené tou únavou. Docela ráda by&nbsp;si&nbsp;byla na&nbsp;něčem dobrém smlsla. Pak zvedla oči, uviděla tabulku <em>Marcadetova ulice</em> a&nbsp;najednou ji&nbsp;napadlo, že&nbsp;by&nbsp;mohla zajít do&nbsp;kovárny podívat se&nbsp;za&nbsp;Goujetem. Mnohokrát už&nbsp;ji&nbsp;vybízel, aby tam někdy zaskočila, až&nbsp;se&nbsp;bude chtít podívat, jak se&nbsp;kuje železo. Ostatně před druhými dělníky se&nbsp;bude ptát po&nbsp;Štěpánovi, aby to&nbsp;vypadalo, že&nbsp;sem přišla jen za&nbsp;chlapcem.</span></p>
          <p class="chunk" data-nb-ref-number="3" data-nb-words="251" data-nb-chars="1572"><span class="idea" data-nb-ref-number="3" id="idea3" data-nb-words="251" data-nb-chars="1572">Továrna na&nbsp;nýty a&nbsp;svorníky měla být někde tady, na&nbsp;tomhle konci Marcadetovy ulice, ale Gervaisa nevěděla přesně kde. Navíc ještě mnohde chyběla domovní čísla v&nbsp;místech, kde byly jen polozbořené baráky a&nbsp;mezi nimi nezastavěné parcely. V&nbsp;téhle ulici by&nbsp;nechtěla bydlet za&nbsp;nic na&nbsp;světě; byla to&nbsp;široká špinavá ulice, černá uhelným prachem ze&nbsp;sousedních továren, s&nbsp;propadlou dlažbou a&nbsp;vyjetými kolejemi, v&nbsp;nichž se&nbsp;držely kaluže hnijící vody. Po&nbsp;obou stranách se&nbsp;táhla řada skladišť, vysokých zasklených dílen a&nbsp;šedivých, jakoby nedostavěných budov, ukazujících holé cihly a&nbsp;trámy; neuspořádaná směsice chatrných zdí, na&nbsp;něž byly tu&nbsp;a&nbsp;tam přilepené pokoutní hotely a&nbsp;špinavé putyky a&nbsp;mezi nimiž zela prázdná místa, zarostlá trávou. Gervaisa se&nbsp;jenom pamatovala, že&nbsp;továrna je&nbsp;hned vedle vetešnictví, plného hadrů a&nbsp;starého železa, jakési špinavé díry, kam se&nbsp;vcházelo pod zem a&nbsp;kde prý, jak tvrdíval Goujet, leží zboží za&nbsp;statisíce franků. Snažila se&nbsp;orientovat uprostřed továrního hluku. Z&nbsp;úzkých komínků na&nbsp;střechách prudce vyrážely chuchvalce páry, z&nbsp;parní pily se&nbsp;v&nbsp;pravidelných intervalech ozývalo skřípání, jako když se&nbsp;najednou roztrhne kus plátna, půda se&nbsp;otřásala hukotem a&nbsp;dusotem strojů z&nbsp;továrny na&nbsp;knoflíky. Když se&nbsp;dívala nerozhodně k&nbsp;Montmartru a&nbsp;váhala, má-li se&nbsp;pustit ještě dál, srazil náhlý závan větru saze z&nbsp;vysokého komína přímo do&nbsp;ulice a&nbsp;celou ji&nbsp;zavalil kouřem; Gervaisa zalapala po&nbsp;dechu a&nbsp;zavřela oči, když tu&nbsp;najednou uslyšela pravidelné údery kladiv; ani o&nbsp;tom nevěděla, že&nbsp;stojí přímo naproti kovárně. Poznala to&nbsp;podle oné tmavé díry, plné hadrů.</span></p>
          <p class="chunk" data-nb-ref-number="4" data-nb-words="120" data-nb-chars="733"><span class="idea" data-nb-ref-number="4" id="idea4" data-nb-words="120" data-nb-chars="733">Zatím však pořád ještě váhala, protože nevěděla, kudy se&nbsp;dostane dovnitř. V&nbsp;prkenné ohradě byla díra a&nbsp;vedl tudy průchod jakoby rovnou na&nbsp;rumiště bouračky. V&nbsp;cestě byla velká louže bahnité vody a&nbsp;přes ni&nbsp;ležela dvě prkna. Nakonec se&nbsp;odhodlala přejít prkna, zahnula vlevo a&nbsp;octla se&nbsp;uprostřed samých převrácených vozů trčících ojemi do&nbsp;vzduchu a&nbsp;zbořených baráků, z&nbsp;nichž stály jen trámové kostry; málem v&nbsp;tom podivném lese zabloudila. Až&nbsp;vzadu svítil červený oheň do&nbsp;kalné tmy, našedlé zbytkem dohasínajícího dne. Bušení kladiv ustalo. Gervaisa se&nbsp;opatrně blížila kupředu k&nbsp;tomu světlu, ale najednou kolem ní&nbsp;přešel dělník s&nbsp;obličejem černým od&nbsp;uhlí a&nbsp;chundelatou kozí bradkou, a&nbsp;úkosem se&nbsp;na&nbsp;ni&nbsp;podíval očima, v&nbsp;nichž svítilo bělmo.</span></p>
          <p class="chunk" data-nb-ref-number="5" data-nb-words="16" data-nb-chars="95"><span class="idea" data-nb-ref-number="5" id="idea5" data-nb-words="16" data-nb-chars="95">„Prosím vás,“ zeptala se&nbsp;ho, „nepracuje tady takový chlapec, jmenuje se&nbsp;Štěpán… Je&nbsp;to&nbsp;můj syn.“</span></p>
          <p class="chunk" data-nb-ref-number="6" data-nb-words="18" data-nb-chars="107"><span class="idea" data-nb-ref-number="6" id="idea6" data-nb-words="18" data-nb-chars="107">„Štěpán, Štěpán,“ opakoval si&nbsp;pro sebe dělník chraplavým hlasem a&nbsp;kolébal se&nbsp;z&nbsp;nohy na&nbsp;nohu, „toho neznám.“</span></p>
          <p class="chunk" data-nb-ref-number="7" data-nb-words="47" data-nb-chars="277"><span class="idea" data-nb-ref-number="7" id="idea7" data-nb-words="47" data-nb-chars="277">Jak měl otevřená ústa, zavanul z&nbsp;něho alkohol jako ze&nbsp;starého sudu kořalky, když se&nbsp;vyrazí čep. A&nbsp;protože mu&nbsp;nad tím náhlým setkáním se&nbsp;ženskou v&nbsp;takovém temném zákoutí začínaly svítit oči, Gervaisa honem ucouvla a&nbsp;vypravila ze&nbsp;sebe: „Ale pan Goujet tady přece pracuje, viďte?“</span></p>
          <p class="chunk" data-nb-ref-number="8" data-nb-words="19" data-nb-chars="111"><span class="idea" data-nb-ref-number="8" id="idea8" data-nb-words="19" data-nb-chars="111">„Aha, Goujet, to&nbsp;se&nbsp;ví!“ řekl dělník. „Goujeta znám! Když tedy jdete za&nbsp;Goujetem, tak to&nbsp;musíte tamhle dozadu.“</span></p>
          <p class="chunk" data-nb-ref-number="9" data-nb-words="17" data-nb-chars="102"><span class="idea" data-nb-ref-number="9" id="idea9" data-nb-words="17" data-nb-chars="102">Otočil se&nbsp;a&nbsp;zavolal hlasem, který zněl jako nakřáplá trumpeta: „Hele, Zlatá tlamo, máš tu&nbsp;ňákou dámu!“</span></p>
          <p class="chunk" data-nb-ref-number="10" data-nb-words="85" data-nb-chars="535"><span class="idea" data-nb-ref-number="10" id="idea10" data-nb-words="85" data-nb-chars="535">Ale volání zaniklo v&nbsp;lomozu nakládaného železa. Gervaisa šla dozadu. Přišla k&nbsp;nějakým dveřím a&nbsp;nakoukla dovnitř. Byla to&nbsp;veliká hala a&nbsp;Gervaisa v&nbsp;první chvíli neviděla vůbec nic. Výheň, jakoby vyhaslá, svítila slabě v&nbsp;koutě jako vybledlá hvězda a&nbsp;ještě zesilovala dojem hloubky a&nbsp;tmy. Míhaly se&nbsp;tam velké stíny. Chvílemi přešla kolem ohně tmavá postava a&nbsp;zakryla ten poslední ostrůvek světla; mužští tu&nbsp;vypadali nepřirozeně velcí a&nbsp;pod šaty člověk tušil jejich mohutné údy. Gervaisa se&nbsp;neodvažovala dál a&nbsp;zavolala ode dveří polohlasně:</span></p>
          <p class="chunk" data-nb-ref-number="11" data-nb-words="4" data-nb-chars="29"><span class="idea" data-nb-ref-number="11" id="idea11" data-nb-words="4" data-nb-chars="29">„Pane Goujete! Pane Goujete…“</span></p>
          <p class="chunk" data-nb-ref-number="12" data-nb-words="120" data-nb-chars="800"><span class="idea" data-nb-ref-number="12" id="idea12" data-nb-words="120" data-nb-chars="800">Najednou se&nbsp;všechno ozářilo. Zasupěl měch a&nbsp;vyšlehl bílý plamen. Objevila se&nbsp;kůlna, ze&nbsp;všech stran uzavřená prkennými stěnami, mezi nimiž bylo vidět hrubé zdivo; rohy byly vyzděné cihlami. Popel a&nbsp;mour z&nbsp;ohniště pokrýval celou halu šedým povlakem. Z&nbsp;trámů visely pavučiny, obtěžkané nahromaděnou letitou špínou, jako by&nbsp;se&nbsp;tam sušily nějaké hadry. Kolem zdí ležely na&nbsp;policích, visely na&nbsp;hřebících anebo ležely pohozené v&nbsp;temných koutech všelijaké kusy starého železa, polámané nástroje, obrovské kleště a&nbsp;kladiva, ležící bez užitku a&nbsp;ukazující své pokřivené, zaprášené a&nbsp;neúhledné tvary. Bílý plamen plápolal stále víc, zářil stále jasněji a&nbsp;osvětloval jako vycházející slunce udusanou zem, na&nbsp;níž se&nbsp;hladká ocel čtyř kovadlin, zapuštěných do&nbsp;podstavců, leskla jako stříbro protkané zlatými nitkami.</span></p>
          <p class="chunk" data-nb-ref-number="13" data-nb-words="32" data-nb-chars="197"><span class="idea" data-nb-ref-number="13" id="idea13" data-nb-words="32" data-nb-chars="197">Teď teprve poznala Gervaisa u&nbsp;výhně Goujeta podle krásných světlých vousů. Štěpán tahal měch. Byli tu&nbsp;ještě dva další dělníci. Ale ona viděla jen Goujeta, vykročila dovnitř a&nbsp;postavila se&nbsp;před něj.</span></p>
          <p class="chunk" data-nb-ref-number="14" data-nb-words="14" data-nb-chars="84"><span class="idea" data-nb-ref-number="14" id="idea14" data-nb-words="14" data-nb-chars="84">„Vida! Paní Gervaisa!“ zvolal a&nbsp;obličej se&nbsp;mu&nbsp;rozzářil. „To je&nbsp;ale milé překvapení!“</span></p>
          <p class="chunk" data-nb-ref-number="15" data-nb-words="27" data-nb-chars="156"><span class="idea" data-nb-ref-number="15" id="idea15" data-nb-words="27" data-nb-chars="156">Ale protože se&nbsp;kamarádi začínali nějak divně tvářit, postrčil k&nbsp;matce Štěpána a&nbsp;dodal: „Přišla jste se&nbsp;podívat na&nbsp;chlapce… Je&nbsp;hodný a&nbsp;začíná už&nbsp;mít fortel.“</span></p>
          <p class="chunk" data-nb-ref-number="16" data-nb-words="21" data-nb-chars="113"><span class="idea" data-nb-ref-number="16" id="idea16" data-nb-words="21" data-nb-chars="113">„Ale namouduši, není to&nbsp;nic lehkého se&nbsp;sem k&nbsp;vám dostat!“ řekla. „Připadala jsem si&nbsp;tu&nbsp;jak někde na&nbsp;konci světa…“</span></p>
          <p class="chunk" data-nb-ref-number="17" data-nb-words="108" data-nb-chars="685"><span class="idea" data-nb-ref-number="17" id="idea17" data-nb-words="108" data-nb-chars="685">A&nbsp;pověděla, jak sem dobrodružně putovala. Pak se&nbsp;zeptala, jak to, že&nbsp;v&nbsp;dílně neznají Štěpána jménem. Goujet se&nbsp;dal do&nbsp;smíchu. Vysvětlil jí, že&nbsp;tady všichni říkají klukovi Zuávek, protože má&nbsp;vlasy nakrátko ostříhané jako africký pěšák. Zatímco spolu mluvili, plamen ve&nbsp;výhni pomalu slábl, protože Štěpán přestal tahat za&nbsp;měch; v&nbsp;kůlně, znovu potemnělé, narůžovělá záře dohasínala. Kovář se&nbsp;dojatě díval na&nbsp;Gervaisu, která se&nbsp;usmívala a&nbsp;vypadala v&nbsp;tom osvětlení velmi svěže. Když tak chvíli mlčky stáli v&nbsp;tom houstnoucím šeru, Goujet jako by&nbsp;se&nbsp;najednou rozpomněl, a&nbsp;promluvil: „Když dovolíte, paní Gervaiso, já&nbsp;tu&nbsp;musím ještě něco dodělat. Zůstanete tu, viďte? Nikomu tady nepřekážíte.“</span></p>
          <p class="chunk" data-nb-ref-number="18" data-nb-words="260" data-nb-chars="1571"><span class="idea" data-nb-ref-number="18" id="idea18" data-nb-words="260" data-nb-chars="1571">A&nbsp;zůstala. Štěpán se&nbsp;znovu pověsil na&nbsp;měch. Výheň zaplápolala, až&nbsp;odletovaly jiskry; Štěpán chtěl matce ukázat, jakou má&nbsp;sílu, a&nbsp;foukal jako vichřice. Goujet stál u&nbsp;výhně s&nbsp;kleštěmi v&nbsp;ruce, hlídal tam železnou tyč a&nbsp;čekal, až&nbsp;bude dost rozpálená. Jasná záře na&nbsp;něj vrhala prudké světlo bez jediného stínu. Košili s&nbsp;vyhrnutými rukávy měl u&nbsp;krku rozhalenou, bylo vidět jeho holé paže a&nbsp;nahou hruď s&nbsp;růžovou dívčí pletí, na&nbsp;níž se&nbsp;kadeřily světlé chloupky. Jak tu&nbsp;stál s&nbsp;hlavou trochu skloněnou mezi mohutnými svalnatými rameny, s&nbsp;pozorným obličejem a&nbsp;bleděmodrýma očima, upřenýma bez jediného zamrkání do&nbsp;plamenů, vypadal jako odpočívající obr, obraz klidné a&nbsp;sebevědomé síly. Když byla tyč do&nbsp;běla, popadl ji&nbsp;do&nbsp;kleští a&nbsp;na kovadlině ji&nbsp;lehkými údery kladiva stejnoměrně přesekal na&nbsp;malé kousky, jako by&nbsp;ulamoval sklo. Potom dal kusy zpátky do&nbsp;ohně, odtud je&nbsp;jeden po&nbsp;druhém vytahoval a&nbsp;dával jim tvar. Koval šestihranné nýty. Vložil kus železa do&nbsp;hřebovnice, roztloukl konec, který měl tvořit hlavičku, vyrovnal všech šest hran a&nbsp;odhodil hotový nýt, ještě červený, na&nbsp;černou zem, kde rudá skvrna pomalu dohasínala; to&nbsp;všechno dělal jen nepřetržitými pravidelnými údery pětiliberního kladiva, kterým pohupoval v&nbsp;pravé ruce, a&nbsp;při každé ráně doklepl nějakou maličkost. Otáčel a&nbsp;koval železo s&nbsp;takovou zručností, že&nbsp;při tom mohl mluvit s&nbsp;lidmi kolem a&nbsp;dívat se&nbsp;na&nbsp;ně. Kovadlina zvonila jako stříbro. Goujet neměl na&nbsp;čele jedinou kapku potu, tvářil se&nbsp;jakoby nic a&nbsp;klepal klidně do&nbsp;kovadliny, jako by&nbsp;ho&nbsp;to&nbsp;nestálo o&nbsp;nic víc námahy, než když si&nbsp;doma večer vystřihuje obrázky.</span></p>
          <p class="chunk" data-nb-ref-number="19" data-nb-words="32" data-nb-chars="188"><span class="idea" data-nb-ref-number="19" id="idea19" data-nb-words="32" data-nb-chars="188">„Tohle, to&nbsp;jsou jen malé nýty, dvacetimilimetrové!“ vykládal Gervaise, která se&nbsp;ho&nbsp;vyptávala. „Těch udělá člověk za&nbsp;den i&nbsp;tři sta… Jenomže musí být na&nbsp;to&nbsp;cvik, protože se&nbsp;ruka brzo unaví…“</span></p>
          <p class="chunk" data-nb-ref-number="20" data-nb-words="178" data-nb-chars="1076"><span class="idea" data-nb-ref-number="20" id="idea20" data-nb-words="178" data-nb-chars="1076">A&nbsp;když se&nbsp;ho&nbsp;zeptala, jestli kvečeru nemívá už&nbsp;zemdlené zápěstí, dal se&nbsp;do&nbsp;srdečného smíchu. Copak si&nbsp;o&nbsp;něm myslí, že&nbsp;je&nbsp;nějaká slečinka? Za&nbsp;těch patnáct let už&nbsp;ta&nbsp;jeho ruka něco pamatuje! Od&nbsp;ustavičného držení kladiva a&nbsp;kleští je&nbsp;už&nbsp;sama ze&nbsp;železa! Ale Gervaisa má&nbsp;pravdu; kdyby si&nbsp;chtěl s&nbsp;jeho pětiliberním kladivem zahrávat nějaký panáček, který v&nbsp;životě neukoval hřebík ani svorník, byl by&nbsp;z&nbsp;toho za&nbsp;dvě hodiny namožený. Vypadá to&nbsp;jako nic, ale dovede to&nbsp;někdy za&nbsp;pár let ztrhat důkladné chlapy. Druzí dva dělníci bušili mezitím také, jeden přes druhého. V&nbsp;záři výhně poskakovaly jejich veliké stíny, železo vytahované z&nbsp;ohně svítilo na&nbsp;temném pozadí jako rudé blesky, zpod kladiv se&nbsp;rozstřikovaly snopy jisker a&nbsp;zářily kolem kovadlin jako trsy slunečních paprsků. A&nbsp;Gervaisa cítila, jak ji&nbsp;ten ruch kovárny přitahuje, najednou byla spokojená a&nbsp;nechtělo se&nbsp;jí&nbsp;vůbec odejít. Velkou oklikou zrovna obcházela dílnu, aby se&nbsp;dostala ke&nbsp;Štěpánovi a&nbsp;nepopálila si&nbsp;přitom někde ruce, když najednou uviděla vcházet toho umouněného vousatého dělníka, kterého se&nbsp;prve ptala na&nbsp;dvoře.</span></p>
          <p class="chunk" data-nb-ref-number="21" data-nb-words="22" data-nb-chars="129"><span class="idea" data-nb-ref-number="21" id="idea21" data-nb-words="22" data-nb-chars="129">„Tak už&nbsp;jste ho&nbsp;našla, paničko?“ řekl s&nbsp;poťouchlým úsměvem ožraly. „Víš, Zlatá tlamo, to&nbsp;já&nbsp;jsem ti&nbsp;sem tuhle milostpaní poslal…“</span></p>
          <p class="chunk" data-nb-ref-number="22" data-nb-words="119" data-nb-chars="653"><span class="idea" data-nb-ref-number="22" id="idea22" data-nb-words="119" data-nb-chars="653">Říkalo se&nbsp;mu&nbsp;Nevymáchaná huba nebo také Duha, protože vytáhl denně při práci litr ostré kořalky; jinak byl cvočkář na&nbsp;slovo vzatý a&nbsp;vykutálená kopa. Teď si&nbsp;zašel na&nbsp;frťana, protože se&nbsp;mu&nbsp;zdálo, že&nbsp;už&nbsp;nemá dost páry, aby vydržel do&nbsp;šesti. Když zjistil, že&nbsp;Zuávek se&nbsp;jmenuje Štěpán, přišlo mu&nbsp;to&nbsp;hrozně k&nbsp;smíchu a&nbsp;rozchechtal se&nbsp;na&nbsp;celé kolo, až&nbsp;bylo vidět jeho černé zuby. Najednou Gervaisu poznal. Vždyť prý ještě včera popíjel dvě deci s&nbsp;Coupeauem! Jen ať&nbsp;se&nbsp;Coupeau zeptá, kdo je&nbsp;to&nbsp;Nevymáchaná huba čili Duha, a&nbsp;on jí&nbsp;hned řekne: Jó, to&nbsp;je&nbsp;sekáč! Zatracenej neřád Coupeau! Ale hodnej kluk, to&nbsp;se&nbsp;musí nechat, zaplatí rundu, i&nbsp;když třeba není na&nbsp;řadě.</span></p>
          <p class="chunk" data-nb-ref-number="23" data-nb-words="29" data-nb-chars="170"><span class="idea" data-nb-ref-number="23" id="idea23" data-nb-words="29" data-nb-chars="170">„To jsem moc rád, že&nbsp;jsem poznal jeho ženu!“ opakoval pořád. „On si&nbsp;to&nbsp;zaslouží, mít takovouhle hezkou ženskou… Co&nbsp;říkáš, Zlatá tlamo, viď že&nbsp;je&nbsp;milostpaní hezká ženská?“</span></p>
          <p class="chunk" data-nb-ref-number="24" data-nb-words="67" data-nb-chars="368"><span class="idea" data-nb-ref-number="24" id="idea24" data-nb-words="67" data-nb-chars="368">Dvořil se&nbsp;Gervaise a&nbsp;tlačil se&nbsp;na&nbsp;ni&nbsp;tak, že&nbsp;honem zvedla koš a&nbsp;držela jej před sebou, aby dělníka udržela v&nbsp;patřičné vzdálenosti. Goujetovi to&nbsp;nebylo po&nbsp;chuti, ale pochopil, že&nbsp;si&nbsp;z&nbsp;něho kamarád střílí kvůli jeho přátelství k&nbsp;Gervaise, a&nbsp;křikl na&nbsp;něho: „Tak co, ty&nbsp;flákači, kdy se&nbsp;dáme do&nbsp;těch čtyřicítek…? Máš na&nbsp;to&nbsp;kuráž, teď když máš nakoupíno, ty&nbsp;vožungře jeden?“</span></p>
          <p class="chunk" data-nb-ref-number="25" data-nb-words="14" data-nb-chars="77"><span class="idea" data-nb-ref-number="25" id="idea25" data-nb-words="14" data-nb-chars="77">Kovář měl na&nbsp;mysli zakázku velkých nýtů, na&nbsp;které museli být u&nbsp;kovadliny dva.</span></p>
          <p class="chunk" data-nb-ref-number="26" data-nb-words="40" data-nb-chars="220"><span class="idea" data-nb-ref-number="26" id="idea26" data-nb-words="40" data-nb-chars="220">„Třeba hned, jestli chceš, ty&nbsp;nemluvně!“ odpověděl Nevymáchaná huba zvaný Duha. „Ještě si&nbsp;to&nbsp;cucá palec, a&nbsp;už by&nbsp;si&nbsp;to&nbsp;chtělo hrát na&nbsp;chlapa! Nic ti&nbsp;nepomůže, že&nbsp;seš takovej čahoun… To&nbsp;já&nbsp;už&nbsp;jsem strčil do&nbsp;kapsy jinačí!“</span></p>
          <p class="chunk" data-nb-ref-number="27" data-nb-words="9" data-nb-chars="48"><span class="idea" data-nb-ref-number="27" id="idea27" data-nb-words="9" data-nb-chars="48">„Dobře, tak teda hned. Pojď sem, rozdáme si&nbsp;to!“</span></p>
          <p class="chunk" data-nb-ref-number="28" data-nb-words="6" data-nb-chars="32"><span class="idea" data-nb-ref-number="28" id="idea28" data-nb-words="6" data-nb-chars="32">„Už na&nbsp;tebe čekám, ty&nbsp;chudinko!“</span></p>
          <p class="chunk" data-nb-ref-number="29" data-nb-words="96" data-nb-chars="614"><span class="idea" data-nb-ref-number="29" id="idea29" data-nb-words="96" data-nb-chars="614">Vyzývali se&nbsp;navzájem, rozpáleni Gervaisinou přítomností. Goujet dal do&nbsp;výhně kusy železa, už&nbsp;předem nasekané, a&nbsp;potom připevnil na&nbsp;kovadlinu hřebovnici velkého kalibru. Jeho druh vzal u&nbsp;zdi dva desetikilové perlíky, dvě velké sestry, kterým dělníci v&nbsp;kovárně říkali Fifina a&nbsp;Adéla. A&nbsp;vytahoval se&nbsp;dál. Vykládal, jak koval dvaasedmdesát nýtů pro maják v&nbsp;Dunkerque, hotové skvosty prý to&nbsp;byly, do&nbsp;muzea by&nbsp;se&nbsp;mohly dát, jak byly nádherně udělané. Mordsethadry, on&nbsp;se&nbsp;přece nebojí žádné konkurence, druhýho takovýho sekáče jako on&nbsp;by&nbsp;nenašli, ani kdyby prolezli všechny fabriky v&nbsp;Paříži. Bude psina, teď něco uvidíme.</span></p>
          <p class="chunk" data-nb-ref-number="30" data-nb-words="24" data-nb-chars="144"><span class="idea" data-nb-ref-number="30" id="idea30" data-nb-words="24" data-nb-chars="144">„Milostpaní nás posoudí!“ řekl a&nbsp;otočil se&nbsp;k&nbsp;pradleně. „Tak už&nbsp;dost řečí!“ okřikl ho&nbsp;Goujet. „Zuávku, zatáhni za&nbsp;to! Pořád to&nbsp;nehřeje, chlapče!“</span></p>
          <p class="chunk" data-nb-ref-number="31" data-nb-words="11" data-nb-chars="72"><span class="idea" data-nb-ref-number="31" id="idea31" data-nb-words="11" data-nb-chars="72">Ale Nevymáchaná huba zvaný Duha se&nbsp;ještě zeptal: „Tak děláme dohromady?“</span></p>
          <p class="chunk" data-nb-ref-number="32" data-nb-words="4" data-nb-chars="30"><span class="idea" data-nb-ref-number="32" id="idea32" data-nb-words="4" data-nb-chars="30">„Kdepak! Každý sám, kamaráde.“</span></p>
          <p class="chunk" data-nb-ref-number="33" data-nb-words="156" data-nb-chars="980"><span class="idea" data-nb-ref-number="33" id="idea33" data-nb-words="156" data-nb-chars="980">Tento návrh zapůsobil jako studená sprcha; vzdor své nabroušené vyřídilce zůstal kamarád najednou stát jako opařený. Aby čtyřicetimilimetrové svorníky dělal jen jeden člověk, to&nbsp;ještě nikdo neviděl; k&nbsp;tomu navíc měly být s&nbsp;kulatou hlavičkou, což byla náramně zapeklitá práce, opravdový mistrovský kousek. Ostatní tři dělníci nechali práce a&nbsp;přišli se&nbsp;podívat; jeden z&nbsp;nich, hubený dlouhán, se&nbsp;vsadil o&nbsp;láhev vína, že&nbsp;to&nbsp;Goujet prohraje. Zatím si&nbsp;oba kováři vybrali každý jeden perlík, se&nbsp;zavřenýma očima, protože Fifina vážila o&nbsp;půl libry víc než Adéla. Nevymáchaná huba zvaný Duha měl štěstí, sáhl po&nbsp;Adéle. Goujetovi připadla Fifina. A&nbsp;než se&nbsp;železo rozpálilo doběla, postavil se&nbsp;první, kterému se&nbsp;vrátila kuráž, ke&nbsp;kovadlině a&nbsp;házel zamilovaně očima po&nbsp;pradleně. Zeširoka se&nbsp;rozkročil, podupával nohou jako šlechtic, když se&nbsp;chystá k&nbsp;souboji, a&nbsp;rozpřahoval se, jako by&nbsp;už&nbsp;mával Adélou. Hrom do&nbsp;toho, na&nbsp;tohle on&nbsp;je&nbsp;přece machr! Dokázal by&nbsp;i&nbsp;Vendomský sloup rozmlátit na&nbsp;placku!</span></p>
          <p class="chunk" data-nb-ref-number="34" data-nb-words="15" data-nb-chars="90"><span class="idea" data-nb-ref-number="34" id="idea34" data-nb-words="15" data-nb-chars="90">„Tak začni!“ řekl Goujet a&nbsp;sám položil do&nbsp;hřebovnice kus železa tlustý jako dívčí zápěstí.</span></p>
          <p class="chunk" data-nb-ref-number="35" data-nb-words="221" data-nb-chars="1308"><span class="idea" data-nb-ref-number="35" id="idea35" data-nb-words="221" data-nb-chars="1308">Nevymáchaná huba zvaný Duha se&nbsp;zaklonil a&nbsp;rozhoupal Adélu oběma rukama. Malý, suchý dělník s&nbsp;kozí bradkou a&nbsp;vlčíma očkama, která svítila pod rozcuchanou kšticí, se&nbsp;při každé ráně kladivem ohýbal vedví a&nbsp;nadskakoval od&nbsp;země, jako by&nbsp;ho&nbsp;to&nbsp;strhávalo s&nbsp;sebou. Byl to&nbsp;zuřivec, rval se&nbsp;s&nbsp;tím železem ze&nbsp;vzteku, že&nbsp;je&nbsp;tak tvrdé, a&nbsp;dokonce si&nbsp;někdy spokojeně zabručel, když měl dojem, že&nbsp;mu&nbsp;zasadil pořádnou ránu. Možná že&nbsp;jiným dělníkům kořalka zeslabovala ruce, ale on&nbsp;ji&nbsp;potřeboval mít v&nbsp;žilách místo krve. Sklenička, kterou vypil před chvílí, mu&nbsp;rozehřála tělo jako kotel a&nbsp;on v&nbsp;sobě cítil náramnou sílu jako parní stroj. Však se&nbsp;ho&nbsp;taky železo dneska bojí! A&nbsp;on mu&nbsp;dá&nbsp;co&nbsp;proto, roztluče je&nbsp;na&nbsp;kaši! Adéla tancovala, že&nbsp;byla radost se&nbsp;podívat. To&nbsp;jsou baletní skoky! Vyhazovala nohy do&nbsp;vzduchu jako nějaká hopsanda z&nbsp;Elysée-Montmartru, když ukazuje krajkové kalhotky; protože tohle nebyla žádná legrace, železo je&nbsp;potvora, vychladne ti&nbsp;div ne&nbsp;pod kladivem. Třiceti ranami vykoval Nevymáchaná huba hlavu svorníku. Ale oddychoval jako lokomotiva, oči měl navrch hlavy a&nbsp;soptěl vzteky, protože cítil, jak mu&nbsp;lupe v&nbsp;ramenou. Poskakoval, nadával a&nbsp;v&nbsp;tom zápalu dal ještě dvě rány navrch, jenom aby se&nbsp;pomstil za&nbsp;tu&nbsp;dřinu. Když to&nbsp;vytáhl z&nbsp;hřebovnice, byl svorník celý sražený a&nbsp;hlava mu&nbsp;seděla nakřivo jako hrbatému.</span></p>
          <p class="chunk" data-nb-ref-number="36" data-nb-words="16" data-nb-chars="101"><span class="idea" data-nb-ref-number="36" id="idea36" data-nb-words="16" data-nb-chars="101">„Tak co? Jako vymalovaný, že?“ řekl přesto se&nbsp;svou obvyklou drzostí, když ukazoval své dílo Gervaise.</span></p>
          <p class="chunk" data-nb-ref-number="37" data-nb-words="8" data-nb-chars="55"><span class="idea" data-nb-ref-number="37" id="idea37" data-nb-words="8" data-nb-chars="55">„Já se&nbsp;v&nbsp;tom nevyznám,“ odpověděla pradlena zdrženlivě.</span></p>
          <p class="chunk" data-nb-ref-number="38" data-nb-words="35" data-nb-chars="199"><span class="idea" data-nb-ref-number="38" id="idea38" data-nb-words="35" data-nb-chars="199">Ale viděla dobře na&nbsp;svorníku poslední dvě rány, jak se&nbsp;do&nbsp;něho Adéla zaryla hranou, a&nbsp;měla náramnou radost; kousla se&nbsp;do&nbsp;rtů, aby se&nbsp;nemusela smát, protože teď měl Goujet všechny naděje na&nbsp;vítězství.</span></p>
          <p class="chunk" data-nb-ref-number="39" data-nb-words="279" data-nb-chars="1747"><span class="idea" data-nb-ref-number="39" id="idea39" data-nb-words="279" data-nb-chars="1747">Bylo teď na&nbsp;něm. Než se&nbsp;do&nbsp;toho pustil, podíval se&nbsp;na&nbsp;Gervaisu pohledem plným důvěry a&nbsp;něhy. Pak beze spěchu odstoupil a&nbsp;začal bušit kladivem svrchu, mohutnými pravidelnými rozmachy. Tloukl podle starého osvědčeného způsobu, přesnými, houpavými, pružnými pohyby. Fifina v&nbsp;jeho rukou neposkakovala jako kankánová tanečnice v&nbsp;zaplivané putyce; nadnášela se&nbsp;vzhůru a&nbsp;dopadala pravidelně do&nbsp;taktu jako vznešená dáma, která s&nbsp;vážnou tváří tančí klasický menuet. Podpatky Fifiny podupávaly důstojně do&nbsp;taktu a&nbsp;dopadaly na&nbsp;rozžhavené železo, na&nbsp;hlavičku svorníku s&nbsp;rozmyslem a&nbsp;uměním, nejdřív roztloukly železo uprostřed a&nbsp;potom mu&nbsp;daly tvar celou řadou rytmických a&nbsp;přesných úderů. Goujetovi ovšem neproudila v&nbsp;žilách kořalka, ale krev, čistá krev se&nbsp;hnala mohutným proudem až&nbsp;do&nbsp;bušícího perlíku a&nbsp;řídila jeho údery. Nádherný pohled na&nbsp;toho chlapíka při práci! Prudká záře z&nbsp;výhně mu&nbsp;svítila přímo do&nbsp;obličeje. Krátké vlasy, zkadeřené nad nízkým čelem, a&nbsp;krásný plavý vous, vlnivě splývající, jako by&nbsp;mu&nbsp;rozzářily a&nbsp;osvětlovaly svými zlatými nitkami celý obličej opravdu jako ze&nbsp;zlata. Pod tím krk jako sloup, bílý jako hrdlo dítěte; mohutný hrudník, tak široký, že&nbsp;by&nbsp;tam měla žena napříč dost místa na&nbsp;spaní; ramena a&nbsp;paže, jako by&nbsp;je&nbsp;sochař vytesal přesně podle obra z&nbsp;nějakého muzea. Když se&nbsp;rozpřáhl, bylo vidět, jak mu&nbsp;nabíhají svaly, hory masa, převalující se&nbsp;a&nbsp;tuhnoucí pod kůží. Ramena, celý hrudník i&nbsp;krk se&nbsp;napínaly. Šířil kolem sebe záři, byl najednou krásný a&nbsp;všemohoucí jako bůh. Dvacetkrát už&nbsp;spustil Fifinu a&nbsp;oči měl neustále upřené na&nbsp;železo; po&nbsp;každé ráně si&nbsp;oddechl a&nbsp;zatím mu&nbsp;stékaly po&nbsp;spáncích jen dvě velké krůpěje potu. Počítal: jedenadvacet, dvaadvacet, třiadvacet. A&nbsp;Fifina klidně dělala dál taneční poklony jako urozená dáma.</span></p>
          <p class="chunk" data-nb-ref-number="40" data-nb-words="10" data-nb-chars="69"><span class="idea" data-nb-ref-number="40" id="idea40" data-nb-words="10" data-nb-chars="69">„To je&nbsp;ale komediant!“ zabručel posměšně Nevymáchaná huba zvaný Duha.</span></p>
          <p class="chunk" data-nb-ref-number="41" data-nb-words="256" data-nb-chars="1523"><span class="idea" data-nb-ref-number="41" id="idea41" data-nb-words="256" data-nb-chars="1523">A&nbsp;Gervaisa, stojící proti Zlaté tlamě, se&nbsp;dívala s&nbsp;dojatým úsměvem. Bože, jsou ti&nbsp;mužští ale hloupí! Vždyť tihle dva buší do&nbsp;nýtů jen proto, aby se&nbsp;jí&nbsp;dvořili! Dobře pochopila, že&nbsp;těmi údery kladiv zápasí vlastně o&nbsp;ni. Byli jako dva velcí rudí kohouti, kteří se&nbsp;napařují před malou bílou slepičkou. Jsou to&nbsp;ale nápady, ne? Srdce mívá někdy, namouvěru, podivné způsoby, jak se&nbsp;vylít. Ano, ty&nbsp;hromové rány Adély a&nbsp;Fifiny na&nbsp;kovadlinu tu&nbsp;padají pro ni; pro ni&nbsp;se&nbsp;tu&nbsp;roztlouká všechno to&nbsp;železo; pro ni&nbsp;se&nbsp;otřásá celá kovárna, plápolá oheň jako požár, odletují snopy žhavých jisker. Kovají tu&nbsp;pro ni&nbsp;lásku a&nbsp;zápolí o&nbsp;to, kdo ji&nbsp;ukuje lépe. A&nbsp;po pravdě řečeno, Gervaisu to&nbsp;těšilo, protože ženy mají vždycky rády, když se&nbsp;jim někdo dvoří. Zvlášť údery Goujetova perlíku nacházely v&nbsp;jejím srdci odezvu. Vyzváněly tam jako na&nbsp;kovadlině jásavou melodii, doprovázející prudký tep její krve. Mohlo to&nbsp;vypadat jako hloupost, ale ona cítila, jak jí&nbsp;tam do&nbsp;prsou vniká cosi pevného, silného, jako kus železa z&nbsp;toho svorníku. Za&nbsp;soumraku, než sem přišla, cítila na&nbsp;zvlhlém chodníku jakousi nejasnou touhu, měla chuť na&nbsp;dobré sousto. A&nbsp;teď byla uspokojena, jako by&nbsp;jí&nbsp;údery Goujetova kladiva úplně ukojily. Teď už&nbsp;neměla nejmenší pochybnost, že&nbsp;zvítězí on. Jemu bude patřit. Nevymáchaná huba zvaný Duha je&nbsp;příliš ošklivý v&nbsp;té špinavé kazajce a&nbsp;umaštěných modrácích, a&nbsp;poskakuje jako opice, která utekla z&nbsp;klece. Čekala, celá uzardělá horkem, ale přesto šťastná, a&nbsp;pociťovala přímo rozkoš, jak jí&nbsp;otřásaly celým tělem poslední údery Fifiny.</span></p>
          <p class="chunk" data-nb-ref-number="42" data-nb-words="4" data-nb-chars="27"><span class="idea" data-nb-ref-number="42" id="idea42" data-nb-words="4" data-nb-chars="27">Goujet pořád ještě počítal.</span></p>
          <p class="chunk" data-nb-ref-number="43" data-nb-words="13" data-nb-chars="84"><span class="idea" data-nb-ref-number="43" id="idea43" data-nb-words="13" data-nb-chars="84">„A&nbsp;osmadvacet!“ křikl konečně a&nbsp;postavil perlík na&nbsp;zem. „Hotovo, můžete se&nbsp;podívat.“</span></p>
          <p class="chunk" data-nb-ref-number="44" data-nb-words="137" data-nb-chars="799"><span class="idea" data-nb-ref-number="44" id="idea44" data-nb-words="137" data-nb-chars="799">Hlava svorníku byla hladká, čistá, bez jediného kazu, učiněná zlatnická práce, jako kdyby ji&nbsp;v&nbsp;kadlubu odlil. Dělníci si&nbsp;ji&nbsp;prohlíželi a&nbsp;pokyvovali hlavami; to&nbsp;se&nbsp;musí nechat, klobouk dolů! Nevymáchaná huba zvaný Duha se&nbsp;pokoušel odbýt to&nbsp;žertem, ale zabreptal se&nbsp;a&nbsp;nakonec se&nbsp;s&nbsp;dlouhým nosem vrátil ke&nbsp;své kovadlině. Gervaisa se&nbsp;přitiskla ke&nbsp;Goujetovi, jako aby lépe viděla. Štěpán mezitím pustil měch a&nbsp;v&nbsp;kovárně se&nbsp;znovu začínalo šeřit, jako když rudé slunce zapadá; najednou se&nbsp;rozhostila hluboká tma. Kováři i&nbsp;pradleně bylo sladce, když cítili, jak je&nbsp;ta&nbsp;tma obklopuje zde v&nbsp;kůlně, černé od&nbsp;sazí a&nbsp;pilin, kde se&nbsp;vznášel pach starého železa. Připadali si&nbsp;tak sami, jako by&nbsp;byli na&nbsp;milostné schůzce někde v&nbsp;houští ve&nbsp;Vincenneském lesíku. Vzal ji&nbsp;za&nbsp;ruku, jako kdyby ji&nbsp;byl dobyl a&nbsp;teď mu&nbsp;patřila.</span></p>
          <p class="chunk" data-nb-ref-number="45" data-nb-words="41" data-nb-chars="244"><span class="idea" data-nb-ref-number="45" id="idea45" data-nb-words="41" data-nb-chars="244">Když byli venku, nepromluvili ani slovo. Kováře nic nenapadlo; řekl jen, že&nbsp;si&nbsp;mohla Štěpána odvést domů, kdyby ještě nezbývalo půl hodiny práce. Gervaisa už&nbsp;byla na&nbsp;odchodu, ale Goujet ji&nbsp;znovu zavolal zpátky, chtěl s&nbsp;ní ještě pár minut pobýt.</span></p>
          <p class="chunk" data-nb-ref-number="46" data-nb-words="10" data-nb-chars="73"><span class="idea" data-nb-ref-number="46" id="idea46" data-nb-words="10" data-nb-chars="73">„Pojďte, ještě jste všechno neviděla… Je&nbsp;to&nbsp;strašně zajímavé, doopravdy!“</span></p>
          <p class="chunk" data-nb-ref-number="47" data-nb-words="527" data-nb-chars="3228"><span class="idea" data-nb-ref-number="47" id="idea47" data-nb-words="527" data-nb-chars="3228">Zavedl ji&nbsp;napravo do&nbsp;jiné haly, kde majitel zaváděl strojovou výrobu. Na&nbsp;prahu zaváhala, padl na&nbsp;ni&nbsp;bezděčný strach. Rozlehlá hala se&nbsp;otřásala pohybem strojů, míhaly se&nbsp;tam veliké stíny a&nbsp;mezi nimi tu&nbsp;a&nbsp;tam zazářil červený ohýnek. Ale Goujet ji&nbsp;s&nbsp;úsměvem upokojil a&nbsp;ujistil ji, že&nbsp;se&nbsp;nemusí ničeho bát. Musí jen dávat pozor, aby se&nbsp;jí&nbsp;sukně nedostaly příliš blízko k&nbsp;ozubeným kolům. Šel napřed a&nbsp;ona za&nbsp;ním v&nbsp;tom ohlušujícím rámusu, kde to&nbsp;všelijak hvízdalo a&nbsp;hučelo, v&nbsp;oblacích dýmu, kde se&nbsp;míhaly jako mátohy začernění muži v&nbsp;plné práci a&nbsp;kde se&nbsp;pohybovala chapadla strojů jako lidské paže, takže nakonec nebyli lidé od&nbsp;strojů ani k&nbsp;rozeznání. Uličky byly velmi úzké, museli překračovat všelijaké překážky, vyhýbat se&nbsp;děrám, uhnout ke&nbsp;straně, aby mohl projet vozík. Nebylo slyšet vlastního slova. Neviděla pořád ještě nic, všechno jí&nbsp;tančilo před očima. Najednou měla pocit, jako by&nbsp;jí&nbsp;nad hlavou mávala veliká křídla, zvedla oči, zůstala stát a&nbsp;dívala se&nbsp;na&nbsp;transmise, dlouhé řemeny, táhnoucí se&nbsp;u&nbsp;stropu jako obrovská pavučina, jejíž každé vlákno se&nbsp;neustále donekonečna odvíjí. Parní stroj byl schovaný v&nbsp;koutě za&nbsp;nízkou cihlovou zídkou; řemeny jako by&nbsp;běhaly samy od&nbsp;sebe, jako by&nbsp;čerpaly svou sílu odněkud z&nbsp;hlubin tmy, a&nbsp;jejich ustavičný, pravidelný a&nbsp;neslyšný pohyb připomínal let nočního ptáka. Ale Gervaisa málem upadla, protože zakopla o&nbsp;jednu z&nbsp;rour, které se&nbsp;rozvětvovaly po&nbsp;udusané zemi a&nbsp;rozváděly ostrý vítr od&nbsp;ventilátoru k&nbsp;jednotlivým malým výhním u&nbsp;strojů. Goujet jí&nbsp;to&nbsp;hned před­vedl a&nbsp;pustil vzduch do&nbsp;jedné výhně; do&nbsp;všech čtyř stran vyšlehly vějířovitě veliké plameny jako ohnivé zubaté okruží, oslnivě bílé, jen lehounce zbarvené do&nbsp;červena. Světlo z&nbsp;nich bylo tak jasné, že&nbsp;lampičky dělníků vypadaly jako kapičky stínů ve&nbsp;slunečním svitu. Pak přešli ke&nbsp;strojům a&nbsp;Goujet musel zesílit hlas, když jí&nbsp;všechno vysvětloval. Ukázal jí&nbsp;mechanické nůžky, které polykaly železné tyče, při každém sevření jich kus ukously a&nbsp;vzadu vyplivovaly železné kousky jeden za&nbsp;druhým; vysoké a&nbsp;složité stroje na&nbsp;výrobu nýtů a&nbsp;svorníků, které jediným otočením mohutného šroubu vylisovaly celou hlavičku; stroje na&nbsp;hlazení povrchu s&nbsp;litinovými brusy, velkými litinovými koulemi, které zuřivě svištěly vzduchem pokaždé, když se&nbsp;na&nbsp;nich hladil nějaký kus; stroje na&nbsp;řezání závitů, obsluhované ženami; vyráběly šrouby i&nbsp;matice za&nbsp;pravidelného klapotu ocelového soukolí, lesknoucího se&nbsp;pod nánosem oleje. Gervaisa tak mohla sledovat celý postup práce od&nbsp;železných tyčí, které tu&nbsp;stály opřené o&nbsp;stěny, až&nbsp;k&nbsp;hotovým svorníkům a&nbsp;nýtům, jichž tu&nbsp;byly v&nbsp;koutech plné bedny. Nakonec to&nbsp;všechno pochopila, usmála se&nbsp;a&nbsp;pokývala hlavou. Ale přece jen se&nbsp;jí&nbsp;pořád trochu svíralo hrdlo, tísnilo ji, že&nbsp;je&nbsp;tak malá a&nbsp;křehká mezi těmi drsnými chlapy, obrábějícími železo, a&nbsp;každou chvíli se&nbsp;polekaně otočila, když se&nbsp;ozvalo tlumené zaječení brusky. Zvykla si&nbsp;už&nbsp;na&nbsp;pološero, a&nbsp;když občas z&nbsp;některé výhně prudce vyšlehly svítivé plameny, viděla v&nbsp;koutech nehybně stojící muže, kteří řídili supavý tanec setrvačníků a&nbsp;kol. A&nbsp;mimoděk se&nbsp;pořád musela obracet nahoru ke&nbsp;stropu, kde byl život, kde byla krev všech těch strojů, zvedala oči a&nbsp;dívala se, jak tam plavně létají řemeny a&nbsp;jak se&nbsp;přenáší jejich obrovská tichá síla v&nbsp;mlhavém šeru trámoví.</span></p>
          <p class="chunk" data-nb-ref-number="48" data-nb-words="242" data-nb-chars="1403"><span class="idea" data-nb-ref-number="48" id="idea48" data-nb-words="242" data-nb-chars="1403">Goujet se&nbsp;mezitím zastavil před jedním ze&nbsp;strojů na&nbsp;výrobu nýtů. Zamyšleně tam stál se&nbsp;sklopenou hlavou a&nbsp;upřeně se&nbsp;díval. Stroj koval čtyřicetimilimetrové nýty klidně a&nbsp;lehce jako nějaký obr. A&nbsp;ve skutečnosti to&nbsp;bylo velmi jednoduché. Jeden dělník vytáhl kus železa z&nbsp;výhně, druhý jej položil do&nbsp;hřebovnice, jíž ustavičně protékal pramínek vody, aby se&nbsp;nepřehrála, a&nbsp;bylo to; šroub sjel dolů a&nbsp;na zem vypadl nýt s&nbsp;hlavičkou tak kulatou, jako by&nbsp;ji&nbsp;odlil v&nbsp;kadlubu. Za&nbsp;dvanáct hodin jich ten zatracený stroj vyrobil na&nbsp;metráky. Goujet nebyl zlý člověk, ale někdy měl chuť popadnout Fifinu a&nbsp;rozmlátit celou tuhle mašinu na&nbsp;padrť, ze&nbsp;zlosti, že&nbsp;má&nbsp;paže silnější než on. Býval z&nbsp;toho nešťastný, i&nbsp;když si&nbsp;to&nbsp;rozumně rozebíral a&nbsp;říkal si, že&nbsp;lidské tělo nemůže soupeřit se&nbsp;železem. Jednoho dne asi stroj dělníka zabije, o&nbsp;tom není pochyby; už&nbsp;teď jim klesl denní plat z&nbsp;dvanácti franků na&nbsp;devět a&nbsp;říká se, že&nbsp;půjde ještě dolů. Nebylo opravdu nic veselého na&nbsp;těch obludách, které chrlily nýty a&nbsp;svorníky, jako by&nbsp;dělaly jitrnice. Díval se&nbsp;na&nbsp;tenhle stroj dobré tři minuty bez jediného slova se&nbsp;svraštěným obočím a&nbsp;krásným světlým vousem výhrůžně naježeným. Potom mu&nbsp;však rysy pomalu zjihly v&nbsp;mírný a&nbsp;odevzdaný výraz. Otočil se&nbsp;k&nbsp;Gervaise, která se&nbsp;k&nbsp;němu tiskla, a&nbsp;řekl se&nbsp;smutným úsměvem: „Vidíte, tohleto nás asi všechny vyřadí do&nbsp;starého železa. Ale jednou to&nbsp;možná přinese štěstí a&nbsp;blahobyt všem lidem.“</span></p>
          <p class="chunk" data-nb-ref-number="49" data-nb-words="15" data-nb-chars="110"><span class="idea" data-nb-ref-number="49" id="idea49" data-nb-words="15" data-nb-chars="110">Gervaisu pramálo zajímalo štěstí a&nbsp;blahobyt všech lidí. Prohlásila, že&nbsp;strojové svorníky nejsou dobře udělané.</span></p>
          <p class="chunk" data-nb-ref-number="50" data-nb-words="22" data-nb-chars="126"><span class="idea" data-nb-ref-number="50" id="idea50" data-nb-words="22" data-nb-chars="126">„Rozumíte,“ zvolala zapáleně, „jsou udělané až&nbsp;příliš dobře… to&nbsp;mně se&nbsp;víc líbí ty&nbsp;vaše. Na&nbsp;nich je&nbsp;aspoň vidět dovedná ruka.“</span></p>
          <p class="chunk" data-nb-ref-number="51" data-nb-words="58" data-nb-chars="323"><span class="idea" data-nb-ref-number="51" id="idea51" data-nb-words="58" data-nb-chars="323">Udělala mu&nbsp;těmi slovy velikou radost, protože měl jednu chvíli strach, že&nbsp;jím bude pohrdat, až&nbsp;ty&nbsp;stroje uvidí. Hrom to&nbsp;vem, je&nbsp;sice silnější než Nevymáchaná huba, ale stroje jsou silnější než on, nic naplat. Když se&nbsp;s&nbsp;ní konečně na&nbsp;dvoře rozloučil, tiskl jí&nbsp;ruku tak silně, div ji&nbsp;nezlámal; to&nbsp;všechno z&nbsp;té veliké radosti.</span></p>
          <p class="chunk" data-nb-ref-number="52" data-nb-words="248" data-nb-chars="1480"><span class="idea" data-nb-ref-number="52" id="idea52" data-nb-words="248" data-nb-chars="1480">Pradlena chodila každou sobotu ke&nbsp;Goujetovům odvádět prádlo. Bydleli pořád ještě v&nbsp;malém domě v&nbsp;Nové Zlatnické ulici. První rok jim těch pět set franků pravidelně splácela po&nbsp;dvaceti francích měsíčně; aby se&nbsp;nepletly účty, sečetlo se&nbsp;to&nbsp;vždy až&nbsp;na&nbsp;konci měsíce a&nbsp;Gervaisa doplatila, co&nbsp;zbývalo do&nbsp;dvaceti franků, protože prádlo nestálo Goujetovy víc než sedm až&nbsp;osm franků. Tak tedy už&nbsp;splatila asi polovinu dluhu, když jednou o&nbsp;kvartále nevěděla kudy kam, protože jí&nbsp;zákazníci nezaplatili, a&nbsp;musila běžet ke&nbsp;Goujetovým, aby si&nbsp;vypůjčila na&nbsp;činži. Potom se&nbsp;na&nbsp;ně&nbsp;ještě dvakrát obrátila, když potřebovala zaplatit mzdu dělnicím, takže dluh teď zase vzrostl na&nbsp;čtyři sta pětadvacet franků. Teď už&nbsp;jim nesplácela ani halíř, odpočítávalo se&nbsp;jen prádlo. Ne&nbsp;že&nbsp;by&nbsp;pracovala méně nebo že&nbsp;by&nbsp;obchod nešel. Naopak. Ale peníze jako by&nbsp;utíkaly z&nbsp;domu, vždycky se&nbsp;nějak rozkutálely, a&nbsp;ona byla ráda, když vůbec vyšla. Inu, hlavně že&nbsp;se&nbsp;člověk uživí, ne? Nesmí si&nbsp;přece naříkat. Pozvolna tloustla a&nbsp;poddávala se&nbsp;veškerému pohodlí, které si&nbsp;vyžadovalo její rostoucí bříško; neměla už&nbsp;ani sílu děsit se&nbsp;při pomyšlení na&nbsp;budoucnost. Co&nbsp;se&nbsp;dá&nbsp;dělat, nějaké peníze vždycky budou a&nbsp;darmo by&nbsp;zrezivěly, kdyby je&nbsp;ukládala stranou. Paní Goujetová se&nbsp;přesto k&nbsp;Gervaise chovala stále mateřsky a&nbsp;laskavě. Někdy jí&nbsp;dělávala mírné kázání, ne&nbsp;kvůli těm penězům, ale proto, že&nbsp;ji&nbsp;měla ráda a&nbsp;bála se, aby to&nbsp;s&nbsp;ní nějak špatně neskončilo. O&nbsp;svých penězích nikdy nemluvila. Anebo když, tak jen s&nbsp;velkými ohledy.</span></p>
          <p class="chunk" data-nb-ref-number="53" data-nb-words="46" data-nb-chars="272"><span class="idea" data-nb-ref-number="53" id="idea53" data-nb-words="46" data-nb-chars="272">Druhý den po&nbsp;návštěvě Gervaisy v&nbsp;kovárně byla zrovna poslední sobota v&nbsp;měsíci. Když došla ke&nbsp;Goujetovým, kam vždycky chodila sama, byla už&nbsp;od&nbsp;koše tak zmožená, že&nbsp;dobré dvě minuty sotva popadala dech. To&nbsp;nikdo neví, jak se&nbsp;prádlo pronese, zvlášť když jsou tam prostěradla.</span></p>
          <p class="chunk" data-nb-ref-number="54" data-nb-words="6" data-nb-chars="44"><span class="idea" data-nb-ref-number="54" id="idea54" data-nb-words="6" data-nb-chars="44">„Nesete všechno?“ zeptala se&nbsp;paní Goujetová.</span></p>
          <p class="chunk" data-nb-ref-number="55" data-nb-words="48" data-nb-chars="289"><span class="idea" data-nb-ref-number="55" id="idea55" data-nb-words="48" data-nb-chars="289">Na&nbsp;tohle ona byla velmi přísná. Vždycky chtěla, aby se&nbsp;prádlo přineslo všechno, aby nechyběl jediný kousek; prý kvůli pořádku, říkávala. A&nbsp;ještě jednu věc požadovala, aby pradlena přišla přesně ve&nbsp;stanovený den a&nbsp;vždycky ve&nbsp;stejnou hodinu; tak prý se&nbsp;aspoň nikdo z&nbsp;nich nepřipravuje o&nbsp;čas.</span></p>
          <p class="chunk" data-nb-ref-number="56" data-nb-words="17" data-nb-chars="97"><span class="idea" data-nb-ref-number="56" id="idea56" data-nb-words="17" data-nb-chars="97">„Ó ano, je&nbsp;tam všechno,“ odpověděla Gervaisa a&nbsp;usmála se. „Však víte, že&nbsp;nemám ráda žádné resty.“</span></p>
          <p class="chunk" data-nb-ref-number="57" data-nb-words="13" data-nb-chars="80"><span class="idea" data-nb-ref-number="57" id="idea57" data-nb-words="13" data-nb-chars="80">„To je&nbsp;pravda,“ uznala paní Goujetová. „Začínáte mít chyby, ale tuhle ještě ne.“</span></p>
          <p class="chunk" data-nb-ref-number="58" data-nb-words="41" data-nb-chars="261"><span class="idea" data-nb-ref-number="58" id="idea58" data-nb-words="41" data-nb-chars="261">A&nbsp;zatímco pradlena vyndávala prádlo z&nbsp;koše a&nbsp;kladla je&nbsp;na&nbsp;postel, stará paní si&nbsp;pochvalovala. Gervaisa nikdy nic nepřipálí, netrhá prádlo jako tolik jiných pradlen a&nbsp;nerve žehličkou knoflíky. Jenom dává trochu moc modřidla a&nbsp;na košilích příliš škrobí náprsenky.</span></p>
          <p class="chunk" data-nb-ref-number="59" data-nb-words="33" data-nb-chars="189"><span class="idea" data-nb-ref-number="59" id="idea59" data-nb-words="33" data-nb-chars="189">„Podívejte, vždyť je&nbsp;to&nbsp;jako prkno!“ řekla a&nbsp;ohnula náprsenku, až&nbsp;zapraskala. „Syn si&nbsp;nestěžuje, ale musí ho&nbsp;to&nbsp;řezat do&nbsp;krku… Zítra bude mít krk celý rozedřený, až&nbsp;se&nbsp;vrátíme z&nbsp;Vincennes.“</span></p>
          <p class="chunk" data-nb-ref-number="60" data-nb-words="64" data-nb-chars="365"><span class="idea" data-nb-ref-number="60" id="idea60" data-nb-words="64" data-nb-chars="365">„Ne, to&nbsp;není možné!“ zvolala Gervaisa celá nešťastná. „Sváteční košile musí být trochu tuhá, když to&nbsp;nemá vypadat jako kus hadru. Jen se&nbsp;podívejte na&nbsp;nóbl panstvo… Já&nbsp;žehlím všechno vaše prádlo sama. Nikdy se&nbsp;ho&nbsp;žádná dělnice ani nedotkne a&nbsp;já si&nbsp;s&nbsp;ním dávám takovou práci jako nikdo jiný, věřte mi. Radši desetkrát bych ho&nbsp;přežehlila, protože je&nbsp;to&nbsp;pro vás, víte.“</span></p>
          <p class="chunk" data-nb-ref-number="61" data-nb-words="38" data-nb-chars="225"><span class="idea" data-nb-ref-number="61" id="idea61" data-nb-words="38" data-nb-chars="225">Nepatrně se&nbsp;začervenala a&nbsp;nakonec věty jen potichu zadrmolila. Bála se, aby na&nbsp;ní&nbsp;nebylo vidět, s&nbsp;jakou radostí sama žehlí Goujetovy košile. Nemyslela při tom samozřejmě na&nbsp;nic špatného, ale přece jen se&nbsp;za&nbsp;to&nbsp;trochu styděla.</span></p>
          <p class="chunk" data-nb-ref-number="62" data-nb-words="79" data-nb-chars="470"><span class="idea" data-nb-ref-number="62" id="idea62" data-nb-words="79" data-nb-chars="470">„Vždyť já&nbsp;vaší práci nic nevytýkám, to&nbsp;já&nbsp;vím, že&nbsp;všechno prádlo od&nbsp;vás je&nbsp;dokonalost sama!“ řekla paní Goujetová. „Tak například tenhle čepeček je&nbsp;úplný skvost. To&nbsp;jen vy&nbsp;umíte takhle jemně vyžehlit výšivku. A&nbsp;varhánky jsou tak pěkně naskládané, jeden jako druhý! Jen nechte být, vaši ruku já&nbsp;poznám na&nbsp;první pohled! Když svěříte dělnici třeba utěrku, hned se&nbsp;to&nbsp;pozná… Budete jenom dávat trochu méně škrobu, viďte? Goujetovi na&nbsp;tom ani nezáleží, aby vypadal jako pán.“</span></p>
          <p class="chunk" data-nb-ref-number="63" data-nb-words="120" data-nb-chars="688"><span class="idea" data-nb-ref-number="63" id="idea63" data-nb-words="120" data-nb-chars="688">Mezitím vzala knížku a&nbsp;škrtala perem odvedené kusy prádla. Všechno bylo v&nbsp;pořádku. Když počítaly, kolik to&nbsp;dělá, všimla si, že&nbsp;jí&nbsp;Gervaisa účtuje za&nbsp;čepeček třicet centimů; zdálo se&nbsp;jí&nbsp;to&nbsp;moc, ale pak musila uznat, že&nbsp;běžné prádlo není u&nbsp;Gervaisy vůbec drahé; pánská košile pětadvacet centimů, dámské spodky dvacet, povlak na&nbsp;polštář sedm a&nbsp;půl, zástěra pět, ne, to&nbsp;doopravdy není moc, když se&nbsp;uváží, že&nbsp;jiné pradleny berou za&nbsp;každý kus o&nbsp;dva centimy nebo i&nbsp;o&nbsp;celý pětník víc. Pak si&nbsp;Gervaisa odpočítala špinavé prádlo, stará paní si&nbsp;je&nbsp;zapsala a&nbsp;pradlena je&nbsp;narovnala do&nbsp;koše. Ale pořád se&nbsp;ještě neměla k&nbsp;odchodu, zrozpačitěla a&nbsp;měla na&nbsp;jazyku jakousi prosbu, která jí&nbsp;byla velmi trapná.</span></p>
          <p class="chunk" data-nb-ref-number="64" data-nb-words="16" data-nb-chars="98"><span class="idea" data-nb-ref-number="64" id="idea64" data-nb-words="16" data-nb-chars="98">„Paní Goujetová,“ řekla konečně, „kdyby vám to&nbsp;nevadilo, já&nbsp;bych si&nbsp;tenhle měsíc vzala za&nbsp;prádlo.“</span></p>
          <p class="chunk" data-nb-ref-number="65" data-nb-words="56" data-nb-chars="358"><span class="idea" data-nb-ref-number="65" id="idea65" data-nb-words="56" data-nb-chars="358">Byl to&nbsp;zrovna velmi vydatný měsíc, před chvilkou to&nbsp;spolu vypočítaly na&nbsp;deset franků pětatřicet. Paní Goujetová se&nbsp;na&nbsp;ni&nbsp;chvíli vážně dívala. Pak odpověděla: „Jak chcete, děvenko. Nechci vám ty&nbsp;peníze odmítnout, když je&nbsp;potřebujete… Ale takhle ten svůj dluh nesplatíte; rozumíte, říkám vám to&nbsp;jenom kvůli vám. Doopravdy, měla byste být na&nbsp;peníze opatrnější!“</span></p>
          <p class="chunk" data-nb-ref-number="66" data-nb-words="167" data-nb-chars="971"><span class="idea" data-nb-ref-number="66" id="idea66" data-nb-words="167" data-nb-chars="971">Gervaisa vyslechla to&nbsp;kázání se&nbsp;sklopenou hlavou a&nbsp;nakonec jen něco zakoktala. Deset franků jí&nbsp;prý zrovna ještě chybí k&nbsp;zaplacení směnky, kterou podepsala uhlíři za&nbsp;koks. Ale při slově směnka paní Goujetová najednou zpřísněla. Gervaisa prý by&nbsp;si&nbsp;měla vzít příklad z&nbsp;ní; od&nbsp;té&nbsp;doby, co&nbsp;synovi snížili denní mzdu z&nbsp;dvanácti franků na&nbsp;devět, omezila všechna vydání. Když člověk není v&nbsp;mládí rozumný, musí pak ve&nbsp;stáří hladovět. Přitom ještě Gervaise neřekla, že&nbsp;jí&nbsp;dává prát prádlo jen proto, aby jí&nbsp;umožnila splatit dluh; dřív si&nbsp;prala všechno sama a&nbsp;bude si&nbsp;prát zase, kdyby ji&nbsp;to&nbsp;mělo pokaždé stát takové peníze. Když měla Gervaisa svých deset franků a&nbsp;sedm pětníků v&nbsp;hrsti, poděkovala a&nbsp;hleděla honem zmizet. Sotva byla na&nbsp;chodbě, cítila se&nbsp;zas dobře a&nbsp;bylo jí&nbsp;skoro do&nbsp;tance; byla už&nbsp;na&nbsp;všelijaké starosti s&nbsp;těmi špinavými penězi pomalu zvyklá, uměla už&nbsp;na&nbsp;takové nepříjemnosti rychle zapomínat a&nbsp;myslet jen na&nbsp;to, že&nbsp;z&nbsp;nich šťastně vyvázla, prozatím, než přijdou nové.</span></p>
          <p class="chunk" data-nb-ref-number="67" data-nb-words="99" data-nb-chars="624"><span class="idea" data-nb-ref-number="67" id="idea67" data-nb-words="99" data-nb-chars="624">Právě tu&nbsp;sobotu zažila také Gervaisa podivné setkání, když se&nbsp;vracela od&nbsp;Goujetů po&nbsp;schodech. Musela se&nbsp;s&nbsp;košem přitlačit k&nbsp;zábradlí, aby kolem ní&nbsp;mohla projít nahoru vysoká prostovlasá žena, nesoucí jen tak v&nbsp;ruce v&nbsp;papíru zabalenou, úplně čerstvou makrelu, ještě s&nbsp;krvácejícími žábrami. A&nbsp;najednou v&nbsp;ní poznala Virgínii, tu&nbsp;holku, kterou tenkrát v&nbsp;prádelně vyplatila na&nbsp;holý zadek. Obě se&nbsp;na&nbsp;sebe upřeně podívaly. Gervaisa přivřela oči, protože v&nbsp;té chvíli čekala, že&nbsp;jí&nbsp;makrela přiletí do&nbsp;obličeje. Ale ne, Virgínie se&nbsp;jen zlehka pousmála. A&nbsp;tak pradlena, která zatarasovala košíkem schodiště, chtěla projevit zdvořilost.</span></p>
          <p class="chunk" data-nb-ref-number="68" data-nb-words="4" data-nb-chars="32"><span class="idea" data-nb-ref-number="68" id="idea68" data-nb-words="4" data-nb-chars="32">„Promiňte, prosím!“ omluvila se.</span></p>
          <p class="chunk" data-nb-ref-number="69" data-nb-words="7" data-nb-chars="52"><span class="idea" data-nb-ref-number="69" id="idea69" data-nb-words="7" data-nb-chars="52">„Ale nic se&nbsp;nestalo!“ odpověděla vysoká tmavovláska.</span></p>
          <p class="chunk" data-nb-ref-number="70" data-nb-words="100" data-nb-chars="580"><span class="idea" data-nb-ref-number="70" id="idea70" data-nb-words="100" data-nb-chars="580">Zůstaly stát uprostřed schodiště a&nbsp;daly se&nbsp;do&nbsp;řeči, rázem z&nbsp;nich byly nejlepší přítelkyně a&nbsp;ani slovem se&nbsp;nezmínily o&nbsp;tom, co&nbsp;bylo. Z&nbsp;Virgínie, které teď bylo pětadvacet, se&nbsp;stala překrásná žena, urostlá, obličej měla trochu protáhlý a&nbsp;po stranách dva prameny vlasů černých jako uhel. Hned o&nbsp;sobě všechno vypověděla, aby ukázala, že&nbsp;není jen tak někdo; je&nbsp;už&nbsp;vdaná, na&nbsp;jaře si&nbsp;vzala bývalého truhlářského dělníka, který přišel z&nbsp;vojny a&nbsp;uchází se&nbsp;teď o&nbsp;místo strážníka, protože státní služba je&nbsp;vždycky jistější, a&nbsp;pak, je&nbsp;to&nbsp;něco lepšího. Teď mu&nbsp;byla zrovna koupit tuhle makrelu.</span></p>
          <p class="chunk" data-nb-ref-number="71" data-nb-words="28" data-nb-chars="187"><span class="idea" data-nb-ref-number="71" id="idea71" data-nb-words="28" data-nb-chars="187">„On by&nbsp;se&nbsp;vám po&nbsp;makrelách utloukl!“ vysvětlovala. „Zatracení mužští, člověk je&nbsp;musí rozmazlovat, viďte? Ale pojďte na&nbsp;chvilku nahoru! Uvidíte aspoň, jak bydlíme… Stojíme tady v&nbsp;průvanu!“</span></p>
          <p class="chunk" data-nb-ref-number="72" data-nb-words="98" data-nb-chars="527"><span class="idea" data-nb-ref-number="72" id="idea72" data-nb-words="98" data-nb-chars="527">Když jí&nbsp;pak Gervaisa pověděla zas o&nbsp;sobě, jak se&nbsp;vdala, že&nbsp;v&nbsp;tom bytě sama předtím bydlela a&nbsp;že se&nbsp;jí&nbsp;tam dokonce narodila dceruška, naléhala Virgínie ještě víc, aby šla nahoru. Každý se&nbsp;přece vždycky rád podívá na&nbsp;místa, kde se&nbsp;mu&nbsp;dobře vedlo. Ona bydlela pět let na&nbsp;druhém břehu Seiny u&nbsp;Gros-Caillou. Ale stýskalo se&nbsp;jí&nbsp;tam a&nbsp;pořád toužila vrátit se&nbsp;zpátky do&nbsp;čtvrti Goutte d’Or, kde se&nbsp;s&nbsp;každým zná. Už&nbsp;čtrnáct dní bydlí tady, naproti Goujetovům. To&nbsp;se&nbsp;ví, má&nbsp;ještě v&nbsp;bytě všechno rozházené, ale pomalu se&nbsp;to&nbsp;všechno urovná.</span></p>
          <p class="chunk" data-nb-ref-number="73" data-nb-words="11" data-nb-chars="78"><span class="idea" data-nb-ref-number="73" id="idea73" data-nb-words="11" data-nb-chars="78">Nahoře na&nbsp;chodbě se&nbsp;konečně navzájem představily: „Jmenuji se&nbsp;teď Coupeauová.“</span></p>
          <p class="chunk" data-nb-ref-number="74" data-nb-words="2" data-nb-chars="16"><span class="idea" data-nb-ref-number="74" id="idea74" data-nb-words="2" data-nb-chars="16">„Já Poissonová.“</span></p>
          <p class="chunk" data-nb-ref-number="75" data-nb-words="90" data-nb-chars="516"><span class="idea" data-nb-ref-number="75" id="idea75" data-nb-words="90" data-nb-chars="516">A&nbsp;od té&nbsp;chvíle si&nbsp;jinak neřekly než „paní Poissonová“ a&nbsp;„paní Coupeauová“, jen pro to&nbsp;potěšení, že&nbsp;jsou z&nbsp;nich dámy, i&nbsp;když se&nbsp;seznámily za&nbsp;okolností tak málo vznešených. Ale Gervaisa se&nbsp;pořád nemohla zbavit posledního zbytku nedůvěry. Třeba se&nbsp;ta&nbsp;dlouhá bruneta tváří smířlivě jen naoko, aby se&nbsp;mohla lépe pomstít za&nbsp;ten výprask v&nbsp;prádelně, a&nbsp;kuje v&nbsp;hlavě nějaký plán jako záludná kočka. Gervaisa si&nbsp;umiňovala, že&nbsp;se&nbsp;musí mít na&nbsp;pozoru. Zatím je&nbsp;Virgínie až&nbsp;podezřele přívětivá, musí se&nbsp;tedy i&nbsp;ona chovat přívětivě.</span></p>
          <p class="chunk" data-nb-ref-number="76" data-nb-words="121" data-nb-chars="796"><span class="idea" data-nb-ref-number="76" id="idea76" data-nb-words="121" data-nb-chars="796">Nahoře v&nbsp;bytě seděl za&nbsp;stolkem u&nbsp;okna Poisson, manžel, pětatřicátník s&nbsp;pobledlým obličejem, zrzavým knírem a&nbsp;zrzavou bradkou, a&nbsp;pracoval. Lepil malé krabičky. Za&nbsp;nástroje měl jen kapesní nožík, pilku velkou jako pilníček na&nbsp;nehty a&nbsp;hrnek s&nbsp;lepidlem. Používal dřevo ze&nbsp;starých krabic od&nbsp;doutníků, tenké destičky z&nbsp;nehlazeného mahagonu; všelijak je&nbsp;vyřezával a&nbsp;zdobil neobyčejně jemnými ornamenty. Celý rok vyráběl od&nbsp;rána do&nbsp;večera pořád stejné krabičky, osm centimetrů dlouhé a&nbsp;šest centimetrů široké. Přidělal jen vykládané ornamenty, vymyslel tvar víka a&nbsp;dovnitř vlepil přihrádky. Dělal to&nbsp;jen pro zábavu, aby nějak zabil čas, než bude jmenován strážníkem. Z&nbsp;někdejšího truhlářského řemesla mu&nbsp;zbyla jen náruživá záliba v&nbsp;krabičkách. Nepracoval pro výdělek, dával své výrobky všem známým darem.</span></p>
          <p class="chunk" data-nb-ref-number="77" data-nb-words="203" data-nb-chars="1163"><span class="idea" data-nb-ref-number="77" id="idea77" data-nb-words="203" data-nb-chars="1163">Poisson vstal a&nbsp;pozdravil zdvořile Gervaisu, kterou mu&nbsp;žena představila jako starou známou. Ale nebyl příliš hovorný a&nbsp;hned zas zasedl k&nbsp;pilce. Chvílemi se&nbsp;jen podíval na&nbsp;makrelu, ležící na&nbsp;prádelníku. Gervaisa byla ráda, že&nbsp;zas vidí svůj bývalý byt, vykládala, kde měla stát nábytek, a&nbsp;ukázala i&nbsp;místo, kde porodila na&nbsp;zemi. Je&nbsp;to&nbsp;ale náhoda! Když si&nbsp;tenkrát zmizely z&nbsp;očí, nikdy by&nbsp;nebyly uvěřily, že&nbsp;se&nbsp;zas takhle sejdou a&nbsp;že budou bydlet po&nbsp;sobě ve&nbsp;stejném bytě! Virgínie pověděla ještě několik dalších podrobností o&nbsp;sobě a&nbsp;o&nbsp;muži; manžel zdědil něco po&nbsp;tetě, později jí&nbsp;určitě také něco zařídí, ale ona i&nbsp;teď pořád ještě šije, tu&nbsp;a&nbsp;tam spíchne nějaké šaty. Konečně po&nbsp;dobré půlhodině se&nbsp;pradlena měla k&nbsp;odchodu. Poisson se&nbsp;k&nbsp;ní sotva obrátil. Virgínie ji&nbsp;šla vyprovodit a&nbsp;slibovala, že&nbsp;ji&nbsp;také přijde navštívit; bude u&nbsp;ní ostatně prát, to&nbsp;se&nbsp;samo sebou rozumí. A&nbsp;protože se&nbsp;na&nbsp;chodbě pořád ještě nechtěla rozloučit, myslela si&nbsp;Gervaisa, že&nbsp;s&nbsp;ní chce mluvit o&nbsp;Lantierovi a&nbsp;o&nbsp;své sestře Adéle, leštičce stříbra. Byla z&nbsp;toho celá rozrušená, ale nakonec o&nbsp;těch trapných věcech nepadlo jediné slovo a&nbsp;obě se&nbsp;velmi srdečně rozešly: „Na shledanou, paní Coupeauová!“</span></p>
          <p class="chunk" data-nb-ref-number="78" data-nb-words="4" data-nb-chars="32"><span class="idea" data-nb-ref-number="78" id="idea78" data-nb-words="4" data-nb-chars="32">„Na shledanou, paní Poissonová!“</span></p>
          <p class="chunk" data-nb-ref-number="79" data-nb-words="184" data-nb-chars="1070"><span class="idea" data-nb-ref-number="79" id="idea79" data-nb-words="184" data-nb-chars="1070">A&nbsp;to byl začátek velikého přátelství. Za&nbsp;týden už&nbsp;nešla Virgínie kolem Gervaisina krámu, aby tam na&nbsp;chvilku nezaskočila. A&nbsp;zapovídala se&nbsp;tam třeba na&nbsp;dvě nebo tři hodiny, takže měl Poisson strach, jestli ji&nbsp;něco nepřejelo, a&nbsp;přicházel pro ni, s&nbsp;tváří jako vždycky mlčenlivou a&nbsp;bledou jako mrtvola. Jak teď Gervaisa vídala švadlenu skoro denně, začal na&nbsp;ni&nbsp;doléhat zvláštní pocit: sotva Virgínie nakousla nějakou větu, měla hned dojem, že&nbsp;začne mluvit o&nbsp;Lantierovi. Po&nbsp;celou dobu, co&nbsp;u&nbsp;ní švadlena sedávala, musela Gervaisa neodolatelně myslet na&nbsp;Lantiera. Byla to&nbsp;všechno hloupost, protože jí&nbsp;na&nbsp;Lantierovi a&nbsp;na Adéle ani za&nbsp;mák nezáleželo a&nbsp;vůbec ji&nbsp;nezajímalo, co&nbsp;se&nbsp;s&nbsp;nimi stalo; nikdy si&nbsp;nad tím nelámala hlavu a&nbsp;také na&nbsp;to&nbsp;vůbec nebyla zvědavá. Ale pronásledovalo ji&nbsp;to&nbsp;nějak proti její vůli. Myšlenka na&nbsp;ně&nbsp;jí&nbsp;nešla z&nbsp;hlavy, tak jako nás někdy pronásleduje protivná melodie a&nbsp;my se&nbsp;jí&nbsp;ne&nbsp;a&nbsp;ne zbavit. Ostatně na&nbsp;Virgínii se&nbsp;vůbec nehněvala, ta&nbsp;za&nbsp;to&nbsp;přece tenkrát nemohla. Velmi ráda si&nbsp;s&nbsp;ní naopak povídala a&nbsp;vždycky ji&nbsp;desetkrát zdržovala, aby ještě neodcházela.</span></p>
          <p class="chunk" data-nb-ref-number="80" data-nb-words="233" data-nb-chars="1369"><span class="idea" data-nb-ref-number="80" id="idea80" data-nb-words="233" data-nb-chars="1369">Mezitím přišla zima, už&nbsp;čtvrtá za&nbsp;tu&nbsp;dobu, co&nbsp;Coupeauovi bydleli ve&nbsp;Zlatnické ulici. Toho roku byl zvlášť prosinec a&nbsp;leden velmi krutý. Mrzlo, jen praštělo. Po&nbsp;Novém roce zůstal sníh ležet v&nbsp;ulicích celé tři neděle a&nbsp;za tu&nbsp;dobu vůbec neroztál. Práci to&nbsp;nevadilo, naopak, zima je&nbsp;pro žehlířky nejpříjemnější roční doba. V&nbsp;krámě bylo pěkné teplíčko a&nbsp;nikdy nebylo vidět ve&nbsp;výkladní skříni rampouchy jako u&nbsp;hokynáře nebo u&nbsp;punčocháře naproti. Kamna byla ustavičně nacpaná koksem a&nbsp;hřála, že&nbsp;tu&nbsp;bylo jak v&nbsp;parní lázni. Z&nbsp;prádla se&nbsp;kouřilo jako v&nbsp;nejparnějším létě a&nbsp;všem bylo dobře za&nbsp;zavřenými dveřmi; všude bylo teplo, tak teplo, že&nbsp;by&nbsp;člověk nakonec usnul vstoje. Gervaisa v&nbsp;žertu říkávala, že&nbsp;si&nbsp;tu&nbsp;připadá jako někde na&nbsp;venkově. Povozy totiž jezdily po&nbsp;sněhu úplně nehlučně a&nbsp;sotva že&nbsp;bylo slyšet kroky chodců. Jen dětský křik se&nbsp;rozléhal tím velkým zimním tichem, jak před kovárnou rámusila celá banda kluků, kteří si&nbsp;tam na&nbsp;stružce u&nbsp;chodníku udělali klouzačku. Gervaisa chodila občas k&nbsp;zaskleným dveřím, otřela rukou ojíněnou tabulku a&nbsp;vyhlížela, jak to&nbsp;v&nbsp;ulici vypadá v&nbsp;tomhle nekřesťanském mraze. Ale ze&nbsp;sousedních krámů nikdo nevystrčil ani špičku nosu a&nbsp;celá čtvrť, zachumlaná do&nbsp;sněhu, jako by&nbsp;se&nbsp;zimomřivě choulila. A&nbsp;tak jen kývla na&nbsp;pozdrav uhlířce odvedle, která se&nbsp;procházela před krámem prostovlasá a&nbsp;od té&nbsp;doby, co&nbsp;tolik mrzlo, se&nbsp;zubila od&nbsp;ucha k&nbsp;uchu.</span></p>
          <p class="chunk" data-nb-ref-number="81" data-nb-words="72" data-nb-chars="459"><span class="idea" data-nb-ref-number="81" id="idea81" data-nb-words="72" data-nb-chars="459">Nejlíp v&nbsp;tom psím nečase chutnal v&nbsp;poledne hrníček pěkně horké kávy. Dělnice si&nbsp;nemohly stěžovat, jejich zaměstnavatelka vařila kávu jaksepatří silnou a&nbsp;nedávala do&nbsp;ní&nbsp;ani kousíček cikorky. To&nbsp;bylo jiné kafe než ta&nbsp;brynda u&nbsp;paní Fauconnierové! Jenomže když nechávala kávu prokapávat maminka Coupeauová, pradleny se&nbsp;jí&nbsp;nikdy nedočkaly, protože stará paní vždycky nad konvicí usnula. A&nbsp;tak se&nbsp;obyčejně po&nbsp;obědě ještě něco dožehlovalo, zatímco se&nbsp;čekalo na&nbsp;kávu.</span></p>
          <p class="chunk" data-nb-ref-number="82" data-nb-words="38" data-nb-chars="227"><span class="idea" data-nb-ref-number="82" id="idea82" data-nb-words="38" data-nb-chars="227">Den po&nbsp;Třech králích tlouklo už&nbsp;půl jedné a&nbsp;káva ještě nebyla hotova. Pořád ne&nbsp;a&nbsp;ne prokapat. Maminka Coupeauová ťukala do&nbsp;cedníku lžičkou a&nbsp;bylo slyšet, jak padá kapka za&nbsp;kapkou, pomalu, pomaloučku, vůbec si&nbsp;nechtěly pospíšit.</span></p>
          <p class="chunk" data-nb-ref-number="83" data-nb-words="18" data-nb-chars="102"><span class="idea" data-nb-ref-number="83" id="idea83" data-nb-words="18" data-nb-chars="102">„Tak to&nbsp;nechte!“ promluvila dlouhá Klementa. „Tím se&nbsp;to&nbsp;jenom zkalí… Dneska jistě bude co&nbsp;jíst a&nbsp;pít.“</span></p>
          <p class="chunk" data-nb-ref-number="84" data-nb-words="131" data-nb-chars="846"><span class="idea" data-nb-ref-number="84" id="idea84" data-nb-words="131" data-nb-chars="846">Dlouhá Klementa žehlila mužskou košili; aby vypadala jako nová, rozdělávala záhyby nehtem. Byla ukrutně nastydlá, oči měla napuchlé a&nbsp;lomcovaly jí&nbsp;takové záchvaty kašle, že&nbsp;se&nbsp;celá prohýbala nad stolem. Přitom neměla ani šátek na&nbsp;krku a&nbsp;klepala se&nbsp;zimou v&nbsp;lehounkých vlněných šatech za&nbsp;osmnáct pěťáků. Paní Putoisová vedle ní, celá zabalená do&nbsp;flanelu a&nbsp;naditá až&nbsp;po&nbsp;uši, žehlila spodničku kolem dokola na&nbsp;žehlicím prkně, položeném druhým koncem na&nbsp;opěradle židle; dole na&nbsp;zemi měla kus plátna, aby se&nbsp;spodnička neucourala po&nbsp;podlaze. Gervaisa zabírala sama polovinu pracovního stolu, protože žehlila vyšívané mušelínové záclony a&nbsp;jezdila po&nbsp;nich žehličkou rovněž po&nbsp;celé délce, kam až&nbsp;dosáhla, aby nenadělala záhyby. Najednou zaslechla, jak crčí káva, a&nbsp;zvedla hlavu. To&nbsp;šilhavá Augustina strčila do&nbsp;cedníku lžičku a&nbsp;propíchla vrstvu sedlé kávy.</span></p>
          <p class="chunk" data-nb-ref-number="85" data-nb-words="18" data-nb-chars="102"><span class="idea" data-nb-ref-number="85" id="idea85" data-nb-words="18" data-nb-chars="102">„Co to&nbsp;zas děláš?“ okřikla ji&nbsp;Gervaisa. „Nemůžeš dát chvíli pokoj! Teď abychom pily bláto, a&nbsp;ne kafe!“</span></p>
          <p class="chunk" data-nb-ref-number="86" data-nb-words="58" data-nb-chars="374"><span class="idea" data-nb-ref-number="86" id="idea86" data-nb-words="58" data-nb-chars="374">Maminka Coupeauová postavila do&nbsp;řady na&nbsp;volném rohu pracovního stolu pět skleniček. Dělnice nechaly práce. Zaměstnavatelka nalévala vždycky sama a&nbsp;do každé skleničky dávala dvě kostky cukru. Byla to&nbsp;toužebně očekávaná chvíle. Toho dne, zrovna když si&nbsp;každá brala svou skleničku a&nbsp;usedala na&nbsp;nízkou lavici u&nbsp;kamen, se&nbsp;otevřely dveře z&nbsp;ulice a&nbsp;vešla Virgínie, drkotající zuby.</span></p>
          <p class="chunk" data-nb-ref-number="87" data-nb-words="14" data-nb-chars="89"><span class="idea" data-nb-ref-number="87" id="idea87" data-nb-words="14" data-nb-chars="89">„Holky, holky, to&nbsp;by&nbsp;jednoho porazilo!“ řekla. „Já už&nbsp;vůbec necítím uši. Zatracená zima!“</span></p>
          <p class="chunk" data-nb-ref-number="88" data-nb-words="18" data-nb-chars="108"><span class="idea" data-nb-ref-number="88" id="idea88" data-nb-words="18" data-nb-chars="108">„Á vida, paní Poissonová!“ zvolala Gervaisa. „No tak, to&nbsp;jdete zrovna vhod… Vypijete si&nbsp;s&nbsp;námi kávu, viďte!“</span></p>
          <p class="chunk" data-nb-ref-number="89" data-nb-words="11" data-nb-chars="75"><span class="idea" data-nb-ref-number="89" id="idea89" data-nb-words="11" data-nb-chars="75">„Namouduši, to&nbsp;neodmítnu… Člověk promrzne na&nbsp;kost, jen jak proběhne ulici.“</span></p>
          <p class="chunk" data-nb-ref-number="90" data-nb-words="158" data-nb-chars="1001"><span class="idea" data-nb-ref-number="90" id="idea90" data-nb-words="158" data-nb-chars="1001">Naštěstí ještě trochu kávy zbylo. Maminka Coupeauová přinesla šestou skleničku a&nbsp;Gervaisa ze&nbsp;slušnosti podala Virgínii cukřenku, aby si&nbsp;osladila sama. Dělnice si&nbsp;poposedly a&nbsp;udělaly jí&nbsp;místo u&nbsp;kamen. Chvíli se&nbsp;ještě klepala, nos měla celý červený a&nbsp;prokřehlýma rukama objímala skleničku, aby si&nbsp;je&nbsp;zahřála. Jde prý od&nbsp;hokynáře a&nbsp;tam člověk div nezmrzne, než se&nbsp;dočká čtvrtky ementálu. Nahlas si&nbsp;pochvalovala, jaké tu&nbsp;mají v&nbsp;krámě pěkné teplíčko; namouduši, jako kdyby se&nbsp;vešlo do&nbsp;pece, tohle by&nbsp;vzkřísilo i&nbsp;mrtvého, jak to&nbsp;příjemně lechtá kůži. Když se&nbsp;trochu ohřála, natáhla dlouhé nohy. A&nbsp;všechny pomaloučku usrkávaly kávu uprostřed rozdělané práce a&nbsp;ve vlhkém dusnu z&nbsp;mokrého prádla, z&nbsp;něhož se&nbsp;kouřilo. Jen maminka Coupeauová a&nbsp;Virgínie seděly na&nbsp;židlích, ostatní dřepěly na&nbsp;nízké lavičce jakoby přímo na&nbsp;zemi. Šilhavá Augustina si&nbsp;dokonce přitáhla cíp prostěradla, které leželo pod spodničkou, a&nbsp;uvelebila se&nbsp;na&nbsp;něm. Chvíli nemluvily, všechny měly nosy zabořené ve&nbsp;sklenicích a&nbsp;vychutnávaly kávu.</span></p>
          <p class="chunk" data-nb-ref-number="91" data-nb-words="7" data-nb-chars="49"><span class="idea" data-nb-ref-number="91" id="idea91" data-nb-words="7" data-nb-chars="49">„Je to&nbsp;přece jenom dobrota!“ prohlásila Klementa.</span></p>
          <p class="chunk" data-nb-ref-number="92" data-nb-words="19" data-nb-chars="106"><span class="idea" data-nb-ref-number="92" id="idea92" data-nb-words="19" data-nb-chars="106">Ale vzápětí ji&nbsp;přepadl takový záchvat kašle, že&nbsp;se&nbsp;div nezadusila. Opřela se&nbsp;hlavou o&nbsp;zeď, aby si&nbsp;ulevila.</span></p>
          <p class="chunk" data-nb-ref-number="93" data-nb-words="13" data-nb-chars="81"><span class="idea" data-nb-ref-number="93" id="idea93" data-nb-words="13" data-nb-chars="81">„No vy&nbsp;jste teda pořádně nachcípaná!“ řekla Virgínie. „Kde jste si&nbsp;tohle uhnala?“</span></p>
          <p class="chunk" data-nb-ref-number="94" data-nb-words="96" data-nb-chars="520"><span class="idea" data-nb-ref-number="94" id="idea94" data-nb-words="96" data-nb-chars="520">„Copak já&nbsp;vím?“ odpověděla Klementa a&nbsp;utřela si&nbsp;rukávem obličej. „Nejspíš včera večer. Rvaly se&nbsp;tam dvě ženské před tančírnou <em>U&nbsp;Velkého balkonu</em>. Chtěla jsem se&nbsp;podívat, a&nbsp;tak jsem tam zůstala stát, padal zrovna sníh. No&nbsp;to&nbsp;vám byl ale binec! Náramná psina! Jedna měla natržený nos a&nbsp;krev jí&nbsp;crčela na&nbsp;zem. Když ta&nbsp;druhá uviděla krev&nbsp;– byla to&nbsp;taková dlouhá čára asi jako já&nbsp;–, sebrala se&nbsp;a&nbsp;utekla pryč… No, a&nbsp;v&nbsp;noci jsem už&nbsp;začala kašlat. Ale ti&nbsp;mužští jsou taky pitomí; když spí s&nbsp;ženskou, celou noc člověka odkrývají…“</span></p>
          <p class="chunk" data-nb-ref-number="95" data-nb-words="15" data-nb-chars="97"><span class="idea" data-nb-ref-number="95" id="idea95" data-nb-words="15" data-nb-chars="97">„Pěkné chování, jen co&nbsp;je&nbsp;pravda!“ zabručela paní Putoisová. „Vy se&nbsp;přivedete do&nbsp;hrobu, děvenko!“</span></p>
          <p class="chunk" data-nb-ref-number="96" data-nb-words="66" data-nb-chars="341"><span class="idea" data-nb-ref-number="96" id="idea96" data-nb-words="66" data-nb-chars="341">„A&nbsp;co když doopravdy chci mít co&nbsp;nejdřív po&nbsp;všem…? Vždyť ten život beztak za&nbsp;nic nestojí. Člověk se&nbsp;dře celej boží den, aby si&nbsp;vydělal necelý tři franky, od&nbsp;rána do&nbsp;večera se&nbsp;peče u&nbsp;kamen, to&nbsp;vám řeknu, já&nbsp;už&nbsp;toho mám až&nbsp;po&nbsp;krk…! Nebojte se, tohle nastuzení mě&nbsp;ještě neodnese do&nbsp;hrobu, to&nbsp;mi&nbsp;tu&nbsp;laskavost neprokáže; zmizí to, jak to&nbsp;přišlo.“</span></p>
          <p class="chunk" data-nb-ref-number="97" data-nb-words="44" data-nb-chars="283"><span class="idea" data-nb-ref-number="97" id="idea97" data-nb-words="44" data-nb-chars="283">Rozhostilo se&nbsp;ticho. Tahle darebnice Klementa v&nbsp;dupárnách výskala jako posedlá a&nbsp;dělala ze&nbsp;všech největší kravál, ale v&nbsp;dílně vždycky všechno rozesmutňovala těmi svými pohřebními řečmi. Gervaisa už&nbsp;ji&nbsp;dobře znala, tak jen podotkla: „Vy nebýváte druhý den po&nbsp;flámu zrovna veselá, co?“</span></p>
          <p class="chunk" data-nb-ref-number="98" data-nb-words="48" data-nb-chars="283"><span class="idea" data-nb-ref-number="98" id="idea98" data-nb-words="48" data-nb-chars="283">Popravdě by&nbsp;si&nbsp;byla Gervaisa raději přála, aby se&nbsp;o&nbsp;ženských pranicích příliš nemluvilo. Kvůli tomu výprasku tenkrát v&nbsp;prádelně jí&nbsp;nebylo příjemné, když se&nbsp;před ní&nbsp;a&nbsp;před Virgínií vyprávělo, jak někde létaly facky nebo kopance do&nbsp;nohou. Virgínie se&nbsp;na&nbsp;ni&nbsp;zrovna dívala a&nbsp;usmívala se.</span></p>
          <p class="chunk" data-nb-ref-number="99" data-nb-words="21" data-nb-chars="108"><span class="idea" data-nb-ref-number="99" id="idea99" data-nb-words="21" data-nb-chars="108">„Já taky včera viděla, jak si&nbsp;dvě vjely do&nbsp;vlasů,“ řekla potichu. „Ty se&nbsp;vám rvaly, až&nbsp;z&nbsp;nich cucky lítaly…“</span></p>
          <p class="chunk" data-nb-ref-number="100" data-nb-words="6" data-nb-chars="39"><span class="idea" data-nb-ref-number="100" id="idea100" data-nb-words="6" data-nb-chars="39">„Kdopak to?“ zeptala se&nbsp;paní Putoisová.</span></p>
          <p class="chunk" data-nb-ref-number="101" data-nb-words="93" data-nb-chars="521"><span class="idea" data-nb-ref-number="101" id="idea101" data-nb-words="93" data-nb-chars="521">„Ale porodní bába, co&nbsp;bydlí na&nbsp;rohu, a&nbsp;její služka, víte, taková malá, světlovlasá… Taková neřád holka. Křičela na&nbsp;bábu: ‚Ano, pomohla jsi od&nbsp;dítěte zelinářce, a&nbsp;já to&nbsp;půjdu udat na&nbsp;policii, jestli mi&nbsp;nezaplatíš!‘ A&nbsp;jak vám ještě držkovala, no&nbsp;to&nbsp;jste musely slyšet! Porodní bába jí&nbsp;na&nbsp;to&nbsp;vlepila facku, tumáš, rovnou do&nbsp;čumáku. Ale najednou vám ta&nbsp;coura skočí paničce do&nbsp;ksichtu, a&nbsp;ta ji&nbsp;pane drápala, a&nbsp;jak ji&nbsp;rvala, div z&nbsp;ní všechny šaty nestrhala, málem ji&nbsp;oloupala jako cibuli! Uzenář ji&nbsp;musel holce vyrvat z&nbsp;drápů!“</span></p>
          <p class="chunk" data-nb-ref-number="102" data-nb-words="11" data-nb-chars="66"><span class="idea" data-nb-ref-number="102" id="idea102" data-nb-words="11" data-nb-chars="66">Dělnice se&nbsp;uznale zasmály. Potom si&nbsp;všechny zas mlsně usrkly kávy.</span></p>
          <p class="chunk" data-nb-ref-number="103" data-nb-words="10" data-nb-chars="67"><span class="idea" data-nb-ref-number="103" id="idea103" data-nb-words="10" data-nb-chars="67">„Myslíte, že&nbsp;jí&nbsp;doopravdy pomohla od&nbsp;dítěte?“ zeptala se&nbsp;Kle­menta.</span></p>
          <p class="chunk" data-nb-ref-number="104" data-nb-words="27" data-nb-chars="165"><span class="idea" data-nb-ref-number="104" id="idea104" data-nb-words="27" data-nb-chars="165">„Bodejť by&nbsp;ne! Aspoň se&nbsp;to&nbsp;ve&nbsp;čtvrti říkalo,“ odpověděla Virgínie. „Rozumíte, já&nbsp;při tom nebyla… Ale patří to&nbsp;přece k&nbsp;řemeslu. Všechny jsou tak trochu andělíčkářky.“</span></p>
          <p class="chunk" data-nb-ref-number="105" data-nb-words="48" data-nb-chars="288"><span class="idea" data-nb-ref-number="105" id="idea105" data-nb-words="48" data-nb-chars="288">„Ale ženské jsou hloupé, když se&nbsp;jim svěří do&nbsp;rukou!“ prohlásila paní Putoisová. „Děkuju pěkně, ještě se&nbsp;nechat zmrzačit… To&nbsp;já&nbsp;znám, panečku, lepší prostředek, a&nbsp;ten nikdy nezklame. Každý večer se&nbsp;vypije sklenice svěcené vody a&nbsp;palcem se&nbsp;udělají na&nbsp;břiše tři křížky. Odejde to&nbsp;jako nic.“</span></p>
          <p class="chunk" data-nb-ref-number="106" data-nb-words="161" data-nb-chars="958"><span class="idea" data-nb-ref-number="106" id="idea106" data-nb-words="161" data-nb-chars="958">Maminka Coupeauová, o&nbsp;které si&nbsp;všechny myslely, že&nbsp;usnula, zavrtěla hlavou, to&nbsp;že&nbsp;není pravda. Zná prý jiný prostředek, je&nbsp;doopravdy spolehlivý. Musí se&nbsp;každé dvě hodiny sníst vejce natvrdo a&nbsp;na záda si&nbsp;dávat špenátové listí. Všechny čtyři ženy to&nbsp;přijaly s&nbsp;naprosto vážnou tváří. Ale šilhavá Augusta, která vždycky sama od&nbsp;sebe dostávala záchvaty řehotu, aniž kdo věděl proč, se&nbsp;teď rozkdákala jako slepice, což u&nbsp;ní znamenalo smích. Dočista na&nbsp;ni&nbsp;zapomněly. Gervaisa nadzvedla visící spodničku a&nbsp;uviděla ji&nbsp;tam, jak se&nbsp;válí na&nbsp;prostěradle s&nbsp;nohama ve&nbsp;vzduchu jako podsvinče. Vytáhla ji&nbsp;odtud a&nbsp;vlepila jí&nbsp;facku, aby ji&nbsp;postavila na&nbsp;nohy. Co&nbsp;se&nbsp;má&nbsp;co&nbsp;smát, krůta jedna hloupá? copak se&nbsp;sluší poslouchat, když si&nbsp;dospělí povídají? Především teď půjde s&nbsp;prádlem do&nbsp;Batignolles k&nbsp;jedné známé paní Leratové. A&nbsp;při těch slovech už&nbsp;jí&nbsp;dávala přes ruku košík a&nbsp;strkala ji&nbsp;ke&nbsp;dveřím. Učednice popotahovala a&nbsp;něco bručela, ale odcházela pryč, vláčejíc nohy ve&nbsp;sněhu.</span></p>
          <p class="chunk" data-nb-ref-number="107" data-nb-words="51" data-nb-chars="306"><span class="idea" data-nb-ref-number="107" id="idea107" data-nb-words="51" data-nb-chars="306">Matka Coupeauová s&nbsp;paní Putoisovou a&nbsp;Klementou se&nbsp;mezitím pořád ještě dohadovaly, zda jsou vejce natvrdo a&nbsp;špenátové listy doopravdy účinné. Virgínie seděla zamyšleně nad sklenicí kávy a&nbsp;najednou zašeptala: „No bože, lidi se&nbsp;poperou a&nbsp;pak se&nbsp;zas usmíří, tak už&nbsp;to&nbsp;v&nbsp;životě chodí; jen musí být dobré srdce.“</span></p>
          <p class="chunk" data-nb-ref-number="108" data-nb-words="21" data-nb-chars="116"><span class="idea" data-nb-ref-number="108" id="idea108" data-nb-words="21" data-nb-chars="116">Pak se&nbsp;naklonila k&nbsp;Gervaise a&nbsp;usmála se: „Ne, já&nbsp;se&nbsp;na&nbsp;vás vůbec nehněvám… Víte, tenkrát v&nbsp;prádelně, pamatujete se?“</span></p>
          <p class="chunk" data-nb-ref-number="109" data-nb-words="150" data-nb-chars="863"><span class="idea" data-nb-ref-number="109" id="idea109" data-nb-words="150" data-nb-chars="863">Gervaise bylo velmi trapně. Toho se&nbsp;právě bála. Tušila, že&nbsp;teď přijde řeč na&nbsp;Lantiera a&nbsp;Adélu. Kamna hučela a&nbsp;z&nbsp;roury, do&nbsp;červena rozpálené, sálalo čím dál větší horko. Na&nbsp;dělnice padala malátnost; pily pomalu, aby jim káva co&nbsp;nejdéle vydržela, než se&nbsp;dají znovu do&nbsp;práce; tvářily se&nbsp;přitom labužnicky a&nbsp;ospale se&nbsp;dívaly ven na&nbsp;sníh. Přišla na&nbsp;ně&nbsp;sdílná nálada; říkaly si, co&nbsp;by&nbsp;dělaly, kdyby měly deset tisíc renty. Nedělaly by&nbsp;vůbec nic, jen by&nbsp;takhle celé odpoledne seděly, hřály se&nbsp;a&nbsp;na práci by&nbsp;pěkně z&nbsp;výšky nakašlaly. Virgínie si&nbsp;přisedla k&nbsp;Gervaise, aby je&nbsp;nikdo neslyšel. A&nbsp;Gervaisa se&nbsp;cítila úplně ochablá, zřejmě z&nbsp;toho příšerného horka, tak zbabělá a&nbsp;tak malátná, že&nbsp;neměla ani sílu odvést řeč na&nbsp;něco jiného. Čekala dokonce na&nbsp;slova vysoké tmavovlásky s&nbsp;jakýmsi vnitřním rozechvěním a&nbsp;vzrušením, které jí&nbsp;bylo příjemné, i&nbsp;když si&nbsp;to&nbsp;nechtěla přiznat.</span></p>
          <p class="chunk" data-nb-ref-number="110" data-nb-words="49" data-nb-chars="271"><span class="idea" data-nb-ref-number="110" id="idea110" data-nb-words="49" data-nb-chars="271">„Doufám, že&nbsp;vám tím nepůsobím bolest?“ pokračovala švadlena. „Tolikrát už&nbsp;jsem to&nbsp;měla na&nbsp;jazyku. Ale když už&nbsp;jsme to&nbsp;jednou nakously… Já&nbsp;jen tak, aby řeč nestála, že? Ne, já&nbsp;se&nbsp;na&nbsp;vás vůbec nezlobím za&nbsp;to, co&nbsp;se&nbsp;tenkrát stalo. Namouduši, to&nbsp;už&nbsp;jsem vám dávno odpustila!“</span></p>
          <p class="chunk" data-nb-ref-number="111" data-nb-words="61" data-nb-chars="373"><span class="idea" data-nb-ref-number="111" id="idea111" data-nb-words="61" data-nb-chars="373">Zamíchala zbylou kávou ve&nbsp;sklenici, aby tam nezůstal žádný nerozpuštěný cukr, a&nbsp;hlasitě si&nbsp;usrkla. Gervaisa pořád čekala s&nbsp;hrdlem sevřeným a&nbsp;v&nbsp;duchu se&nbsp;ptala, zda jí&nbsp;doopravdy Virgínie úplně odpustila ten výprask v&nbsp;prádelně; zahlédla totiž, jak se&nbsp;jí&nbsp;v&nbsp;černých očích kmitly zlé žlutavé záblesky. Ta&nbsp;čertova holka si&nbsp;zřejmě schovala pomstu do&nbsp;kapsy a&nbsp;přikryla ji&nbsp;kapesníkem!</span></p>
          <p class="chunk" data-nb-ref-number="112" data-nb-words="24" data-nb-chars="163"><span class="idea" data-nb-ref-number="112" id="idea112" data-nb-words="24" data-nb-chars="163">„Měla jste tenkrát omluvu,“ pokračovala. „Provedli vám takovou sprostotu, takový hanebný kousek… Já&nbsp;jsem spravedlivá, víte! Já&nbsp;bych byla na&nbsp;vašem místě vzala nůž.“</span></p>
          <p class="chunk" data-nb-ref-number="113" data-nb-words="241" data-nb-chars="1311"><span class="idea" data-nb-ref-number="113" id="idea113" data-nb-words="241" data-nb-chars="1311">Usrkla si&nbsp;znovu, až&nbsp;to&nbsp;zamlaskalo, pak najednou přestala mluvit tím táhlým hlasem a&nbsp;pokračovala rychle, bez zastávky: „Však jim to&nbsp;taky nepřineslo štěstí! To&nbsp;tedy ne, namouduši, žádné štěstí jim to&nbsp;ne­přineslo…! Přestěhovali se&nbsp;do&nbsp;horoucích pekel, až&nbsp;ke&nbsp;Glacière, do&nbsp;takové špinavé ulice, kde bývá pořád po&nbsp;kolena bláta. Já&nbsp;jsem k&nbsp;nim pak za&nbsp;dva dny jela dopoledne na&nbsp;oběd; to&nbsp;jsem si&nbsp;užila cestování omnibusem, věřte mi. A&nbsp;víte, milá drahá, že&nbsp;už&nbsp;se&nbsp;prali? Namouduši! Když jsem tam přišla, tak se&nbsp;zrovna fackovali. Pěkní milenci, co? Víte, ona ta&nbsp;Adéla nestojí ani za&nbsp;fajfku tabáku. Je&nbsp;to&nbsp;sice moje sestra, ale já&nbsp;o&nbsp;ní nemůžu říct nic jinýho, než že&nbsp;je&nbsp;to&nbsp;pěkná plundra. Co&nbsp;ta&nbsp;už&nbsp;se&nbsp;mi&nbsp;navyváděla sviňáren! Ale to&nbsp;by&nbsp;bylo moc dlouhý povídání a&nbsp;nakonec, to&nbsp;si&nbsp;s&nbsp;ní musím vyřídit sama… A&nbsp;Lantier, no&nbsp;však ho&nbsp;znáte, ten taky nestojí za&nbsp;víc. Dělá ze&nbsp;sebe pána, víme, a&nbsp;pak vás pro nic za&nbsp;nic seřeže, až&nbsp;jste modrá. A&nbsp;bije hlava nehlava, když je&nbsp;v&nbsp;ráži… Tak se&nbsp;vám tam pěkně mazali. Už&nbsp;na&nbsp;schodech je&nbsp;bylo slyšet, jak se&nbsp;řežou. Jednou na&nbsp;ně&nbsp;dokonce musela přijít policie. To&nbsp;Lantier chtěl polívku na&nbsp;oleji, víte, takové odporné jídlo, co&nbsp;se&nbsp;dělá na&nbsp;jihu. A&nbsp;protože Adéla řekla, že&nbsp;je&nbsp;to&nbsp;hnus, začali po&nbsp;sobě házet lahví s&nbsp;olejem, kastrolem, polévkovou mísou, vším možným; zkrátka výstup, že&nbsp;byla celá čtvrť vzhůru.“</span></p>
          <p class="chunk" data-nb-ref-number="114" data-nb-words="175" data-nb-chars="1028"><span class="idea" data-nb-ref-number="114" id="idea114" data-nb-words="175" data-nb-chars="1028">Vykládala ještě o&nbsp;dalších rvačkách, nebyla k&nbsp;zastavení, a&nbsp;věděla o&nbsp;jejich domácnosti takové věci, že&nbsp;vlasy vstávaly hrůzou na&nbsp;hlavě. Gervaisa poslouchala všechny ty&nbsp;historie bez jediného slova, v&nbsp;obličeji byla bledá a&nbsp;koutky úst měla nervózně stažené, že&nbsp;to&nbsp;vypadalo jako úsměv. Skoro sedm let už&nbsp;o&nbsp;Lantierovi neslyšela. Nikdy by&nbsp;byla neřekla, že&nbsp;jí&nbsp;Lantierovo jméno, jak jí&nbsp;je&nbsp;teď Virgínie šeptala do&nbsp;ucha, způsobí takové příjemné rozčilení; jako by&nbsp;ji&nbsp;něco lechtalo kolem žaludku. Doopravdy by&nbsp;se&nbsp;nikdy nebyla nadála, že&nbsp;bude tak zvědavá na&nbsp;osud toho nešťastníka, který se&nbsp;k&nbsp;ní tak nepěkně zachoval. Teď už&nbsp;na&nbsp;Adélu nemohla žárlit, ale přesto se&nbsp;v&nbsp;duchu smála těm jejich rvačkám a&nbsp;představovala si&nbsp;Adélu, jak má&nbsp;tělo samou modřinu; těšilo ji&nbsp;to, byla to&nbsp;její pomsta. Byla by&nbsp;Virgínii poslouchala třeba až&nbsp;do&nbsp;rána. Na&nbsp;nic se&nbsp;nevyptávala, protože nechtěla dát najevo, že&nbsp;ji&nbsp;to&nbsp;zas tak moc zajímá. Ale bylo jí, jako by&nbsp;se&nbsp;v&nbsp;jejím životě najednou vyplňovala prázdná mezera; teprve teď vedla přímá cesta z&nbsp;minulosti do&nbsp;přítomnosti.</span></p>
          <p class="chunk" data-nb-ref-number="115" data-nb-words="35" data-nb-chars="208"><span class="idea" data-nb-ref-number="115" id="idea115" data-nb-words="35" data-nb-chars="208">Virgínie zatím znovu strčila nos do&nbsp;sklenice a&nbsp;s&nbsp;přivřenýma očima vysrkávala cukr. Gervaisa si&nbsp;uvědomila, že&nbsp;musí také něco říci, zatvářila se&nbsp;tedy lhostejně a&nbsp;zeptala se: „A&nbsp;to bydlí pořád ještě v&nbsp;Glacière?“</span></p>
          <p class="chunk" data-nb-ref-number="116" data-nb-words="30" data-nb-chars="183"><span class="idea" data-nb-ref-number="116" id="idea116" data-nb-words="30" data-nb-chars="183">„Kdepak!“ odpověděla Virgínie. „Copak jsem vám to&nbsp;ještě neřekla? Týden už&nbsp;spolu nejsou. Adéla si&nbsp;jednoho krásného dne sebrala svých pět švestek a&nbsp;Lantier, to&nbsp;víte, ten za&nbsp;ní&nbsp;neběžel!“</span></p>
          <p class="chunk" data-nb-ref-number="117" data-nb-words="11" data-nb-chars="75"><span class="idea" data-nb-ref-number="117" id="idea117" data-nb-words="11" data-nb-chars="75">Pradleně uklouzl tichý výkřik; opakovala nahlas: „Tak oni už&nbsp;spolu nejsou!“</span></p>
          <p class="chunk" data-nb-ref-number="118" data-nb-words="12" data-nb-chars="80"><span class="idea" data-nb-ref-number="118" id="idea118" data-nb-words="12" data-nb-chars="80">„Kdopak?“ zeptala se&nbsp;Klementa, otáčejíc se&nbsp;od&nbsp;matky Coupeauové a&nbsp;paní Putoisové.</span></p>
          <p class="chunk" data-nb-ref-number="119" data-nb-words="8" data-nb-chars="50"><span class="idea" data-nb-ref-number="119" id="idea119" data-nb-words="8" data-nb-chars="50">„Ale nikdo,“ řekla Virgínie, „vy ty&nbsp;lidi neznáte.“</span></p>
          <p class="chunk" data-nb-ref-number="120" data-nb-words="105" data-nb-chars="608"><span class="idea" data-nb-ref-number="120" id="idea120" data-nb-words="105" data-nb-chars="608">Ale pozorovala Gervaisu a&nbsp;všimla si, že&nbsp;je&nbsp;jaksepatří rozčilená. Přisedla ještě blíž; zdálo se, jako by&nbsp;měla zlomyslnou radost, že&nbsp;jí&nbsp;může o&nbsp;těchto věcech vykládat. A&nbsp;pak se&nbsp;najednou zeptala, co&nbsp;by&nbsp;Gervaisa dělala, kdyby se&nbsp;Lantier kolem ní&nbsp;začal zase točit. Mužští jsou přece dost velcí blázni a&nbsp;Lantier by&nbsp;byl docela schopný se&nbsp;vrátit ke&nbsp;své první lásce. Gervaisa se&nbsp;napřímila a&nbsp;rázně, velmi důstojně jí&nbsp;odpověděla. Je&nbsp;přece vdaná, prostě a&nbsp;jednoduše by&nbsp;ukázala Lantierovi dveře. Mezi nimi je&nbsp;konec, ani ruku by&nbsp;mu&nbsp;nepodala. Co&nbsp;by&nbsp;to&nbsp;byla za&nbsp;ženskou, kdyby se&nbsp;tomu člověku vůbec někdy podívala do&nbsp;obličeje.</span></p>
          <p class="chunk" data-nb-ref-number="121" data-nb-words="62" data-nb-chars="350"><span class="idea" data-nb-ref-number="121" id="idea121" data-nb-words="62" data-nb-chars="350">„Já vím, Štěpán je&nbsp;jeho,“ řekla, „to je&nbsp;pouto, které se&nbsp;nedá zpřetrhat. Kdyby někdy chtěl Lantier vidět Štěpána, pošlu ho&nbsp;k&nbsp;němu, protože člověk nemůže bránit otci, aby se&nbsp;pomazlil s&nbsp;dítětem… Ale já, víte, paní Poissonová, já&nbsp;bych se&nbsp;radši nechala rozsekat na&nbsp;kousky, než abych mu&nbsp;dovolila, aby se&nbsp;mě&nbsp;třeba jen špičkou prstu dotknul. S&nbsp;tím je&nbsp;konec.“</span></p>
          <p class="chunk" data-nb-ref-number="122" data-nb-words="56" data-nb-chars="328"><span class="idea" data-nb-ref-number="122" id="idea122" data-nb-words="56" data-nb-chars="328">Při těch posledních slovech udělala rukou ve&nbsp;vzduchu kříž, jako by&nbsp;chtěla tu&nbsp;přísahu navždycky zpečetit. A&nbsp;protože už&nbsp;neměla moc chuti o&nbsp;tom mluvit dál, vyskočila, jako by&nbsp;se&nbsp;najednou probrala, a&nbsp;křikla na&nbsp;dělnice: „Tak poslouchejte! Copak si&nbsp;myslíte, že&nbsp;se&nbsp;prádlo vyžehlí samo? To&nbsp;jsou mi&nbsp;ale lenivé ženské! Do&nbsp;práce, a&nbsp;honem!“</span></p>
          <p class="chunk" data-nb-ref-number="123" data-nb-words="29" data-nb-chars="191"><span class="idea" data-nb-ref-number="123" id="idea123" data-nb-words="29" data-nb-chars="191">Dělnice nijak nepospíchaly, seděly s&nbsp;rukama složenýma v&nbsp;klíně, zmožené lenivou malátností, a&nbsp;v&nbsp;jedné ruce pořád držely prázdnou sklenici, v&nbsp;níž zůstalo trochu kávové sedliny. Povídaly si&nbsp;dál.</span></p>
          <p class="chunk" data-nb-ref-number="124" data-nb-words="35" data-nb-chars="223"><span class="idea" data-nb-ref-number="124" id="idea124" data-nb-words="35" data-nb-chars="223">„Jo, to&nbsp;byla malá Celestýna,“ vypravovala Klementa. „Já ji&nbsp;znala. Ta&nbsp;byla posedlá kočičími chlupy… Víte, ona všude viděla samé kočičí chlupy a&nbsp;pořád takhle točila jazykem, protože myslela, že&nbsp;má&nbsp;plnou pusu kočičích chlupů.“</span></p>
          <p class="chunk" data-nb-ref-number="125" data-nb-words="48" data-nb-chars="289"><span class="idea" data-nb-ref-number="125" id="idea125" data-nb-words="48" data-nb-chars="289">„Já zas měla jednu známou,“ přidala se&nbsp;paní Putoisová, „a ta&nbsp;měla červa… Jo, taková potvora se&nbsp;dovede člověka natrápit! Vždycky ji&nbsp;ukrutně hryzl v&nbsp;břiše, dokud mu&nbsp;nedala kousek kuřátka. To&nbsp;si&nbsp;můžete představit, muž vydělával sedm franků, a&nbsp;všechny peníze praskly na&nbsp;mlsoty pro toho červa…“</span></p>
          <p class="chunk" data-nb-ref-number="126" data-nb-words="26" data-nb-chars="140"><span class="idea" data-nb-ref-number="126" id="idea126" data-nb-words="26" data-nb-chars="140">„Já bych ji&nbsp;byla vyléčila hned,“ vložila se&nbsp;do&nbsp;toho maminka Coupeauová. „To se&nbsp;přece musí sníst pečená myš. V&nbsp;tu ránu to&nbsp;toho červa otráví.“</span></p>
          <p class="chunk" data-nb-ref-number="127" data-nb-words="30" data-nb-chars="174"><span class="idea" data-nb-ref-number="127" id="idea127" data-nb-words="30" data-nb-chars="174">I&nbsp;Gervaisa se&nbsp;začala znovu poddávat příjemné lenivosti. Ale setřásla to&nbsp;ze&nbsp;sebe a&nbsp;vstala. To&nbsp;by&nbsp;tak hrálo, celé odpoledne tu&nbsp;takhle procamrat! Z&nbsp;toho by&nbsp;asi člověk zbohatnul!</span></p>
          <p class="chunk" data-nb-ref-number="128" data-nb-words="68" data-nb-chars="405"><span class="idea" data-nb-ref-number="128" id="idea128" data-nb-words="68" data-nb-chars="405">Sama se&nbsp;první pustila zas do&nbsp;záclon. Ale našla na&nbsp;nich skvrnu od&nbsp;kávy a&nbsp;musela ji, dřív než se&nbsp;dala do&nbsp;žehlení, vyčistit namočeným hadříkem. Dělnice se&nbsp;protahovaly u&nbsp;kamen, bručely a&nbsp;sháněly každá svou žehličku. Sotva se&nbsp;Klementa hnula, dostala tak silný záchvat kašle, že&nbsp;div duši nevyplivla; potom dožehlila pánskou košili a&nbsp;sešpendlila na&nbsp;ní&nbsp;manžety a&nbsp;límec. Paní Putoisová se&nbsp;zas pustila do&nbsp;spodničky.</span></p>
          <p class="chunk" data-nb-ref-number="129" data-nb-words="24" data-nb-chars="138"><span class="idea" data-nb-ref-number="129" id="idea129" data-nb-words="24" data-nb-chars="138">„Tak já&nbsp;už&nbsp;jdu, na&nbsp;shledanou!“ řekla Virgínie. „Seběhla jsem dolů jen pro kousek sýra. Poisson si&nbsp;asi myslí, že&nbsp;jsem někde cestou zmrzla.“</span></p>
          <p class="chunk" data-nb-ref-number="130" data-nb-words="87" data-nb-chars="516"><span class="idea" data-nb-ref-number="130" id="idea130" data-nb-words="87" data-nb-chars="516">Ale sotva udělala pár kroků po&nbsp;chodníku, otevřela znovu dveře a&nbsp;křikla dovnitř, že&nbsp;se&nbsp;Augusta tamhle na&nbsp;rohu klouže s&nbsp;kluky na&nbsp;klouzačce. Odešla, uličnice, už&nbsp;před dobrýma dvěma hodinami. Nakonec přiběhla, celá červená a&nbsp;udýchaná, s&nbsp;košíkem přes ruku a&nbsp;vlasy slepenými sněhovou koulí. Vyslechla hubování s&nbsp;potměšilým úsměvem a&nbsp;tvrdila, že&nbsp;se&nbsp;po&nbsp;tom náledí nedá chodit. Nějaký rošťák jí&nbsp;zřejmě nacpal z&nbsp;legrace do&nbsp;kapes kousky ledu, protože za&nbsp;čtvrt hodiny jí&nbsp;začalo z&nbsp;kapes crčet po&nbsp;celém krámě jako z&nbsp;kropicí konve.</span></p>
          <p class="chunk" data-nb-ref-number="131" data-nb-words="200" data-nb-chars="1229"><span class="idea" data-nb-ref-number="131" id="idea131" data-nb-words="200" data-nb-chars="1229">A&nbsp;tak to&nbsp;teď chodilo každé odpoledne. Gervaisin krám se&nbsp;stal útulkem zimomřivých lidí z&nbsp;celé čtvrti. Celá Zlatnická ulice věděla, že&nbsp;je&nbsp;tam pěkně teplíčko. A&nbsp;tak u&nbsp;kamen pořád stál houf rozpálených povídavých ženských se&nbsp;sukněmi vyhrnutými až&nbsp;po&nbsp;kolena a&nbsp;pořád se&nbsp;tam něco přetřásalo. Gervaisa byla na&nbsp;to&nbsp;teplo pyšná a&nbsp;zvala tam kdekoho, „měla salon“, jak zlomyslně říkali Lorilleuxovi a&nbsp;Bochovi. Ale ve&nbsp;skutečnosti to&nbsp;dělala z&nbsp;vrozené laskavosti a&nbsp;dobročinnosti, takže kolikrát pozvala dovnitř i&nbsp;chudáky, když viděla, jak venku mrznou. Zvlášť si&nbsp;oblíbila jednoho starého vysloužilého lakýrníka, sedmdesátiletého stařečka, který bydlel v&nbsp;činžáku až&nbsp;nahoře v&nbsp;podstřeší a&nbsp;trpěl tam hlady a&nbsp;zimou. Všechny tři syny ztratil v&nbsp;krymské válce a&nbsp;teď, co&nbsp;už&nbsp;dva roky nemohl udržet štětku, živořil ze&nbsp;dne na&nbsp;den. Sotva Gervaisa uviděla tatíka Bru, jak venku podupává na&nbsp;sněhu, aby se&nbsp;zahřál, hned ho&nbsp;zvala dovnitř a&nbsp;udělala mu&nbsp;místečko u&nbsp;kamen. Starý Bru, celý shrbený, s&nbsp;bílým plnovousem a&nbsp;tvářemi scvrklými jako staré jablko, tu&nbsp;vysedával mlčky celé hodiny a&nbsp;poslouchal, jak praská koks. Možná že&nbsp;vzpomínal na&nbsp;padesát let práce, strávených na&nbsp;štaflích, na&nbsp;to&nbsp;půlstoletí, strávené natíráním dveří a&nbsp;bílením stropů po&nbsp;všech koutech Paříže.</span></p>
          <p class="chunk" data-nb-ref-number="132" data-nb-words="11" data-nb-chars="71"><span class="idea" data-nb-ref-number="132" id="idea132" data-nb-words="11" data-nb-chars="71">„Tak co, dědoušku Bru,“ ptávala se&nbsp;ho&nbsp;někdy pradlena, „načpak myslíte?“</span></p>
          <p class="chunk" data-nb-ref-number="133" data-nb-words="11" data-nb-chars="54"><span class="idea" data-nb-ref-number="133" id="idea133" data-nb-words="11" data-nb-chars="54">„I&nbsp;na všechno a&nbsp;na nic,“ odpovídal jí&nbsp;s&nbsp;tupým výrazem.</span></p>
          <p class="chunk" data-nb-ref-number="134" data-nb-words="25" data-nb-chars="144"><span class="idea" data-nb-ref-number="134" id="idea134" data-nb-words="25" data-nb-chars="144">Pradleny si&nbsp;ho&nbsp;dobíraly a&nbsp;tvrdily, že&nbsp;se&nbsp;souží láskou. Ale on, jako by&nbsp;je&nbsp;ani neslyšel, upadal znovu do&nbsp;svého zadumaného a&nbsp;zachmu­řeného mlčení.</span></p>
          <p class="chunk" data-nb-ref-number="135" data-nb-words="223" data-nb-chars="1365"><span class="idea" data-nb-ref-number="135" id="idea135" data-nb-words="223" data-nb-chars="1365">Od&nbsp;té&nbsp;doby mluvívala Virgínie často před Gervaisou o&nbsp;Lantierovi. Zdálo se, že&nbsp;ji&nbsp;ráda baví o&nbsp;jejím bývalém milenci a&nbsp;že jí&nbsp;dělá radost přivádět Gervaisu do&nbsp;rozpaků všelijakými dohady a&nbsp;domněnkami. Jednou řekla, že&nbsp;ho&nbsp;potkala; a&nbsp;protože pradlena na&nbsp;to&nbsp;mlčela, neřekla už&nbsp;také nic, až&nbsp;teprve druhý den nadhodila, že&nbsp;s&nbsp;ní dlouho a&nbsp;velmi láskyplně mluvil o&nbsp;Gervaise. Pradlenu velmi vzrušovaly tyto hovory, které se&nbsp;odehrávaly většinou šeptem někde v&nbsp;koutě krámu. Lantierovo jméno ji&nbsp;pořád stejně hřálo v&nbsp;prsou, jako by&nbsp;jí&nbsp;z&nbsp;toho člověka dodnes zůstalo něco v&nbsp;krvi. Byla ovšem přesvědčena, že&nbsp;je&nbsp;naprosto pevná; chtěla žít jako počestná žena, protože počestnost je&nbsp;polovina štěstí. A&nbsp;tak ji&nbsp;také ani nenapadlo myslet přitom na&nbsp;Coupeaua, protože si&nbsp;neměla před svým manželem vůbec co&nbsp;vyčítat, ani v&nbsp;myšlenkách ne. Zato však, celá v&nbsp;rozpacích, myslívala ztrápeně na&nbsp;kováře. Připadalo jí, jako by&nbsp;se&nbsp;tím novým vzpomínáním na&nbsp;Lantiera, jemuž propadala jako nějakému pozvolnému neodolatelnému vlivu, dopouštěla nevěry vůči Goujetovi, vůči jejich nevyslovené lásce, sladké a&nbsp;mírné jako přátelství. Prožívala smutné dny, kdy mívala pocit, jako by&nbsp;se&nbsp;vůči svému dobrému příteli nějak provinila. Mimo svou rodinu by&nbsp;byla chtěla mít ráda jen jeho. To&nbsp;všechno se&nbsp;v&nbsp;ní odehrávalo velmi ušlechtile a&nbsp;bylo to&nbsp;povzneseno nade vší špatnost, na&nbsp;jejíž odlesk Virgínie číhala v&nbsp;její tváři.</span></p>
          <p class="chunk" data-nb-ref-number="136" data-nb-words="171" data-nb-chars="984"><span class="idea" data-nb-ref-number="136" id="idea136" data-nb-words="171" data-nb-chars="984">Když přišlo jaro, chodila Gervaisa hledat útočiště ke&nbsp;Goujetovi. Sotva si&nbsp;na&nbsp;chvilku sedla a&nbsp;zamyslila se, hned ji&nbsp;přepadaly myšlenky na&nbsp;Lantiera; viděla ho, jak odchází od&nbsp;Adély, jak si&nbsp;rovná prádlo do&nbsp;jejich starého kufru, jak nakládá zavazadlo na&nbsp;vůz a&nbsp;vrací se&nbsp;k&nbsp;ní. Když někdy šla ven, přepadal ji&nbsp;najednou na&nbsp;ulici nesmyslný strach; zdálo se&nbsp;jí, že&nbsp;za&nbsp;sebou slyší Lantierovy kroky, bála se&nbsp;ohlédnout, celá se&nbsp;třásla a&nbsp;představovala si, jak už&nbsp;ji&nbsp;chytá rukama v&nbsp;pase. Určitě po&nbsp;ní&nbsp;slídí a&nbsp;jednou odpoledne na&nbsp;ni&nbsp;musí padnout; při tom pomyšlení ji&nbsp;poléval studený pot, protože pak ji&nbsp;určitě políbí na&nbsp;ucho, jak to&nbsp;vždycky v&nbsp;žertu dělával. A&nbsp;ten polibek ji&nbsp;nejvíc děsil, protože předem věděla, že&nbsp;ji&nbsp;to&nbsp;ohluší, že&nbsp;bude slyšet jen hukot v&nbsp;uších a&nbsp;bouřlivý tlukot vlastního srdce. A&nbsp;když na&nbsp;ni&nbsp;padal takový strach, bývala jí&nbsp;jediným útočištěm kovárna. Pod Goujetovou ochranou tam nacházela zase klid a&nbsp;mohla se&nbsp;zas usmívat; Goujetovo kladivo zahánělo zvonivými údery všechny zlé sny.</span></p>
          <p class="chunk" data-nb-ref-number="137" data-nb-words="498" data-nb-chars="3104"><span class="idea" data-nb-ref-number="137" id="idea137" data-nb-words="498" data-nb-chars="3104">Jaká to&nbsp;byla šťastná doba! Pradlena věnovala zákazníkům z&nbsp;ulice Portes-Blanches zvláštní pozornost; nosila tam prádlo vždycky sama, protože jí&nbsp;ta&nbsp;páteční pochůzka byla vítanou záminkou, aby zašla do&nbsp;Marcadetovy ulice a&nbsp;stavila se&nbsp;v&nbsp;kovárně. Jakmile vešla do&nbsp;ulice, cítila se&nbsp;mezi těmi nezastavěnými parcelami, vroubenými šedými továrnami, lehká a&nbsp;veselá jako někde na&nbsp;výletě. Ulice černá od&nbsp;uhlí a&nbsp;oblaka dýmu nad střechami jí&nbsp;připadaly stejně hezké jako pěšinka zarostlá mechem a&nbsp;ztrácející se&nbsp;v&nbsp;hustém zeleném houští někde v&nbsp;lese v&nbsp;okolí Paříže. Měla ráda ten špinavě šedý obzor, pruhovaný vysokými továrními komíny, celý ten pohled na&nbsp;montmartreské návrší, zakrývající oblohu a&nbsp;poseté křídově bílými domy s&nbsp;pravidelnými řadami oken. Jak se&nbsp;blížila, zpomalovala krok, přeskakovala louže a&nbsp;s&nbsp;potěšením procházela těmi opuštěnými kouty, plnými rumu z&nbsp;bouračky. Vzadu v&nbsp;ohradě svítila kovářská výheň v&nbsp;pravé poledne. Srdce jí&nbsp;vždycky poskočilo podle tance kladiv. Když vešla dovnitř, byla celá uzardělá a&nbsp;světlé kadeře na&nbsp;šíji jí&nbsp;poletovaly jako ženě, která přichází na&nbsp;milostnou schůzku. Goujet už&nbsp;na&nbsp;ni&nbsp;čekal, s&nbsp;holými pažemi a&nbsp;nahou hrudí, a&nbsp;bušíval ty&nbsp;dny na&nbsp;kovadlinu silněji, aby ho&nbsp;slyšela už&nbsp;zdálky. Vytušil ji&nbsp;vždy ve&nbsp;dveřích a&nbsp;mlčky ji&nbsp;přivítal dobráckým úsměvem do&nbsp;plavých vousů. Ona však nechtěla, aby se&nbsp;vyrušoval z&nbsp;práce, a&nbsp;prosila ho, aby se&nbsp;zas chopil kladiva, protože prý ho&nbsp;má&nbsp;ještě raději, když jím mává v&nbsp;těch svých silných svalnatých pažích. Potom šla poplácat po&nbsp;tváři Štěpána, pověšeného na&nbsp;měchu, a&nbsp;zůstávala v&nbsp;kovárně celou hodinu; jenom se&nbsp;dívala, jak se&nbsp;dělají svorníky. Promluvila s&nbsp;Goujetem sotva deset slov. Ale nebyli by&nbsp;svou lásku uspokojili lépe ani v&nbsp;pokoji zavřeném na&nbsp;dva západy. Posměšné poznámky Nevymáchané huby jim nijak nevadily, protože už&nbsp;je&nbsp;ani neposlouchali. Za&nbsp;čtvrt hodiny začínalo být Gervaise trochu horko; zdejší vedro, kouř a&nbsp;kovářské pachy ji&nbsp;omamovaly a&nbsp;tlumené rány jí&nbsp;otřásaly od&nbsp;hlavy k&nbsp;patě. V&nbsp;té chvíli cítívala takovou rozkoš, že&nbsp;už&nbsp;ani po&nbsp;ničem jiném netoužila. Ani kdyby ji&nbsp;byl Goujet sevřel do&nbsp;náručí, nebyla by&nbsp;snad pocítila takové vzrušení. Přicházela k&nbsp;němu blíž, aby cítila na&nbsp;tváři závan větru rozvířeného kladivem a&nbsp;mohla se&nbsp;ztotožnit s&nbsp;každou jeho ranou. Když ji&nbsp;na&nbsp;jemných rukou pálily jiskry, neodtahovala je, ale naopak vychutnávala s&nbsp;rozkoší ten ohnivý déšť, bičující jí&nbsp;kůži. Goujet samozřejmě tušil, jaké štěstí u&nbsp;něho Gervaisa prožívá, a&nbsp;nechával si&nbsp;na&nbsp;pátek tu&nbsp;nejobtížnější práci, aby se&nbsp;jí&nbsp;mohl jakse­patří dvořit celou svou silou a&nbsp;s&nbsp;veškerou dovedností. Pracoval jako kat, div nerozsekl kovadlinu vedví, prudce oddechoval a&nbsp;celé tělo mu&nbsp;zpívalo překypující radostí. Celé jaro tak hřímala jejich láska kovárnou jako rozbouřené hromobití. Byla to&nbsp;idyla uprostřed obří práce, mezi plápolajícím uhlím a&nbsp;pod chvějícím se&nbsp;stropem kovárny, jejíž začouzené trámoví málem praskalo. Všechno to&nbsp;železo, které tu&nbsp;roztloukal a&nbsp;hnětl jako pečetní vosk, neslo drsné stopy jejich vzájemné lásky. Když Gervaisa v&nbsp;pátek odcházela od&nbsp;Goujeta a&nbsp;pomalu se&nbsp;vracela do&nbsp;ulice Poissonière, cítila se&nbsp;spokojená, unavená, uklidněná na&nbsp;duchu i&nbsp;na těle.</span></p>
          <p class="chunk" data-nb-ref-number="138" data-nb-words="145" data-nb-chars="843"><span class="idea" data-nb-ref-number="138" id="idea138" data-nb-words="145" data-nb-chars="843">Strach z&nbsp;Lantiera ji&nbsp;pomalu přecházel a&nbsp;dostávala zase rozum. Byla by&nbsp;v&nbsp;té době ještě žila velmi spokojeně nebýt Coupeaua, se&nbsp;kterým to&nbsp;teď šlo už&nbsp;doopravdy z&nbsp;kopce. Jednou, když se&nbsp;zrovna vracela z&nbsp;kovárny, měla dojem, že&nbsp;poznala Coupeaua v&nbsp;putyce u&nbsp;starého Colomba, jak popíjí kořalku s&nbsp;Perkem, Telecí nožičkou a&nbsp;Nevymáchanou hubou. Přešla rychle kolem, aby to&nbsp;nevypadalo, že&nbsp;ho&nbsp;snad špehuje. Ale ještě se&nbsp;ohlédla; ano, byl to&nbsp;doopravdy Coupeau a&nbsp;převracel do&nbsp;sebe skleničku samohonky zkušeným pohybem, zřejmě už&nbsp;v&nbsp;tom měl cvik. Tak on&nbsp;jí&nbsp;tedy lže, on&nbsp;už&nbsp;dávno pije kořalku! Vracela se&nbsp;domů celá zoufalá. Znovu na&nbsp;ni&nbsp;padla všechna ta&nbsp;hrůza před kořalkou. Víno, to&nbsp;by&nbsp;mu&nbsp;ještě odpustila, protože víno dělníka posiluje. Ale lihoviny, to&nbsp;je&nbsp;svinstvo, to&nbsp;je&nbsp;jed, který bere dělníkovi chuť na&nbsp;chleba. Vláda by&nbsp;měla výrobu takového neřádu zakázat!</span></p>
          <p class="chunk" data-nb-ref-number="139" data-nb-words="27" data-nb-chars="163"><span class="idea" data-nb-ref-number="139" id="idea139" data-nb-words="27" data-nb-chars="163">Když přišla do&nbsp;Zlatnické ulice, zastihla celý činžák vzhůru nohama. Její dělnice nechaly práce, stály na&nbsp;dvoře a&nbsp;dívaly se&nbsp;nahoru. Zeptala se&nbsp;Klementy, co&nbsp;se&nbsp;děje.</span></p>
          <p class="chunk" data-nb-ref-number="140" data-nb-words="95" data-nb-chars="568"><span class="idea" data-nb-ref-number="140" id="idea140" data-nb-words="95" data-nb-chars="568">„Ale to&nbsp;starý Bijard dává ženě nářez!“ odpověděla žehlířka. „Čekal na&nbsp;ni&nbsp;v&nbsp;průjezdu, zežraný jak Turek, až&nbsp;půjde z&nbsp;prádelny… Hnal ji&nbsp;do&nbsp;schodů ranami pěstí a&nbsp;teď ji&nbsp;tam nahoře v&nbsp;bytě mlátí… Poslechněte si, jak křičí!“ Gervaisa vyběhla nahoru. Měla paní Bijardovou ráda, protože pro ni&nbsp;prala a&nbsp;dovedla se&nbsp;při práci ohánět. Myslela, že&nbsp;se&nbsp;jí&nbsp;podaří zjednat pořádek. Nahoře v&nbsp;šestém patře byly dveře do&nbsp;bytu dokořán otevřené a&nbsp;několik nájemníků se&nbsp;hlasitě dohadovalo na&nbsp;chodbě, zatímco paní Bochová volala do&nbsp;dveří: „Necháte ji&nbsp;už…! Nebo pošleme pro strážníky, rozumíte!“</span></p>
          <p class="chunk" data-nb-ref-number="141" data-nb-words="68" data-nb-chars="404"><span class="idea" data-nb-ref-number="141" id="idea141" data-nb-words="68" data-nb-chars="404">Nikdo si&nbsp;netroufal vkročit do&nbsp;bytu, protože všichni znali Bijarda jako neurvalé hovado, když je&nbsp;opilý. A&nbsp;on ostatně nevystřízlivěl skoro nikdy. I&nbsp;v&nbsp;těch vzácných dnech, kdy pracoval, míval stát vedle zámečnického svěráku ustavičně litrovou láhev kořalky a&nbsp;každé půl hodiny si&nbsp;zavdával přímo z&nbsp;láhve. Jinak už&nbsp;se&nbsp;neuměl udržet při síle a&nbsp;byl by&nbsp;asi chytil jako louč, kdyby mu&nbsp;někdo přiložil k&nbsp;ústům sirku.</span></p>
          <p class="chunk" data-nb-ref-number="142" data-nb-words="12" data-nb-chars="74"><span class="idea" data-nb-ref-number="142" id="idea142" data-nb-words="12" data-nb-chars="74">„Přece ji&nbsp;nemůžeme takhle nechat mlátit!“ řekla Gervaisa a&nbsp;celá se&nbsp;třásla.</span></p>
          <p class="chunk" data-nb-ref-number="143" data-nb-words="82" data-nb-chars="482"><span class="idea" data-nb-ref-number="143" id="idea143" data-nb-words="82" data-nb-chars="482">Vešla dovnitř. Podkrovní světnice byla čistá, ale holá a&nbsp;studená, úplně vybrakovaná ochlastou, který už&nbsp;odnesl a&nbsp;propil i&nbsp;povlaky z&nbsp;postelí. Stůl při té&nbsp;rvačce odjel až&nbsp;k&nbsp;oknu a&nbsp;obě židle ležely na&nbsp;zemi překocené nohama vzhůru. Uprostřed ležela na&nbsp;podlaze paní Bijardová, sukně měla z&nbsp;prádelny ještě mokré a&nbsp;přilepené na&nbsp;stehna, vlasy vytrhané, krev jí&nbsp;tekla, a&nbsp;chroptivě naříkala. „Ouvej, ouvej!“ pokaždé, když do&nbsp;ní&nbsp;Bijard kopl. Nejdřív ji&nbsp;srazil na&nbsp;zem pěstmi a&nbsp;teď po&nbsp;ní&nbsp;šlapal.</span></p>
          <p class="chunk" data-nb-ref-number="144" data-nb-words="27" data-nb-chars="173"><span class="idea" data-nb-ref-number="144" id="idea144" data-nb-words="27" data-nb-chars="173">„Tumáš, potvoro! Tumáš! Tumáš potvoro!“ nadával přiškrceně a&nbsp;doprovázel tím slovem každou ránu, jako by&nbsp;ho&nbsp;to&nbsp;ještě víc rozdivočovalo; kopal tím silněji, čím víc se&nbsp;zalykal.</span></p>
          <p class="chunk" data-nb-ref-number="145" data-nb-words="76" data-nb-chars="427"><span class="idea" data-nb-ref-number="145" id="idea145" data-nb-words="76" data-nb-chars="427">Nakonec už&nbsp;mu&nbsp;hlas úplně selhal, ale kopal nazdařbůh dál jako zběsilý; rozedrané kalhoty a&nbsp;blůza mu&nbsp;visely v&nbsp;cárech na&nbsp;strnulém těle, obličej měl pod špinavým vousem modrý a&nbsp;na lysém čele mu&nbsp;naskákaly velké červené skvrny. Sousedé na&nbsp;chodbě si&nbsp;povídali, že&nbsp;prý ji&nbsp;bije proto, že&nbsp;mu&nbsp;ráno nechtěla dát frank. Dole pod schody bylo slyšet Bochův hlas. Volal na&nbsp;Bochovou: „Pojď dolů a&nbsp;nech je, ať&nbsp;se&nbsp;umlátěj. Aspoň tu&nbsp;ubude holoty!“</span></p>
          <p class="chunk" data-nb-ref-number="146" data-nb-words="162" data-nb-chars="956"><span class="idea" data-nb-ref-number="146" id="idea146" data-nb-words="162" data-nb-chars="956">Mezitím vešel do&nbsp;světnice za&nbsp;Gervaisou také starý Bru. Sami dva se&nbsp;teď pokoušeli zámečníka umoudřit a&nbsp;dostat ho&nbsp;ke&nbsp;dveřím. Ale ten se&nbsp;po&nbsp;nich otočil, beze slova, kolem úst měl pěnu; v&nbsp;bezvýrazných očích mu&nbsp;planul jen alkohol a&nbsp;zažíhal v&nbsp;nich vražedný plamen. Pradleně pohmoždil ruku a&nbsp;starým dělníkem mrštil o&nbsp;stůl. Paní Bijardová na&nbsp;zemi oddechovala hlasitěji s&nbsp;ústy dokořán a&nbsp;zavřenýma očima. Teď už&nbsp;se&nbsp;do&nbsp;ní&nbsp;Bijard ani nestrefil; vracel se&nbsp;k&nbsp;ní pořád a&nbsp;zběsile bil kolem dokola, zaslepený vztekem, a&nbsp;někdy se&nbsp;dokonce praštil sám, když mu&nbsp;ujela ruka do&nbsp;prázdna. A&nbsp;při celém tom krvavém výstupu viděla Gervaisa malou čtyřletou Lalii, jak se&nbsp;krčí v&nbsp;koutku pokoje a&nbsp;dívá se, jak otec maminku mlátí. V&nbsp;náručí držela sestřičku Jindřišku, teprve nedávno odkojenou, jako by&nbsp;ji&nbsp;chtěla chránit. Stála tam s&nbsp;bavlněným šátkem na&nbsp;hlavě, velmi bledá a&nbsp;s&nbsp;vážnou tváří. Upřeně se&nbsp;dívala černýma očima dokořán otevřenýma moudrým zamyšleným pohledem, a&nbsp;vůbec nezaplakala.</span></p>
          <p class="chunk" data-nb-ref-number="147" data-nb-words="67" data-nb-chars="399"><span class="idea" data-nb-ref-number="147" id="idea147" data-nb-words="67" data-nb-chars="399">Bijard nakonec zakopl o&nbsp;židli a&nbsp;natáhl se&nbsp;na&nbsp;podlaze; nechali ho&nbsp;tam chrápat a&nbsp;tatík Bru pomohl Gervaise zvednout paní Bijardovou. Ta&nbsp;teď usedavě plakala a&nbsp;vzlykala. Lalie k&nbsp;ní popošla a&nbsp;dívala se, jak pláče; byla už&nbsp;na&nbsp;všechno zvyklá a&nbsp;odevzdaná osudu. Když se&nbsp;Gervaisa vracela dolů uklidněným domem, viděla pořád před sebou ten pohled čtyřletého dítěte, moudrý a&nbsp;statečný jako pohled dospělé ženy.</span></p>
          <p class="chunk" data-nb-ref-number="148" data-nb-words="16" data-nb-chars="98"><span class="idea" data-nb-ref-number="148" id="idea148" data-nb-words="16" data-nb-chars="98">„Pan Coupeau je&nbsp;naproti na&nbsp;chodníku!“ volala na&nbsp;ni&nbsp;Klementa, sotva ji&nbsp;uviděla. „Je pěkně zřízený!“</span></p>
          <p class="chunk" data-nb-ref-number="149" data-nb-words="72" data-nb-chars="433"><span class="idea" data-nb-ref-number="149" id="idea149" data-nb-words="72" data-nb-chars="433">Coupeau zrovna přecházel ulici. Málem vyrazil ramenem výkladní sklo, protože se&nbsp;nemohl strefit do&nbsp;dveří. Měl zlou a&nbsp;tichou opici, zuby sevřené, nos zešpičatělý. A&nbsp;Gervaisa poznala hned, že&nbsp;mu&nbsp;utrejch z&nbsp;Colombovy putyky otrávil pod zsinalou kůží krev. Chtěla zažertovat a&nbsp;uložit ho&nbsp;do&nbsp;postele, jak to&nbsp;dělávala, když byl dobrácky navíněný. Ale on&nbsp;ji&nbsp;beze slova odstrčil, šel si&nbsp;lehnout sám, a&nbsp;protože mu&nbsp;stála v&nbsp;cestě, uhodil ji&nbsp;pěstí.</span></p>
          <p class="chunk" data-nb-ref-number="150" data-nb-words="45" data-nb-chars="282"><span class="idea" data-nb-ref-number="150" id="idea150" data-nb-words="45" data-nb-chars="282">Byl úplně jako ten ožrala, který teď chrápal nahoře v&nbsp;šestém poschodí, unavený mlácením. Gervaisa zůstala stát jako přimražená a&nbsp;myslela na&nbsp;všechny mužské, na&nbsp;svého manžela, na&nbsp;Goujeta, na&nbsp;Lantiera; srdce jí&nbsp;stydlo a&nbsp;najednou ji&nbsp;napadla zoufalá myšlenka, že&nbsp;už&nbsp;nebude nikdy šťastná.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>