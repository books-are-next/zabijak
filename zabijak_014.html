<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="10">
    <meta name="apple-mobile-web-app-capable" content="yes">
    <title>10</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_013.html">
    <link rel="next" href="./zabijak_015.html">
    <meta name="nb-order" content="10">
    <link rel="self" href="zabijak_014.html">
    <meta name="nb-identifier" content="zola-zabijak-6c29380">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="13429" data-nb-chars="78589">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">10</span></h1>
        <section>
          <p class="chunk" data-nb-ref-number="2" data-nb-words="84" data-nb-chars="493"><span class="idea" data-nb-ref-number="2" id="idea2" data-nb-words="84" data-nb-chars="493">Nový byt Coupeauových byl v&nbsp;šestém poschodí na&nbsp;schodišti „B“. Když se&nbsp;prošlo kolem slečny Remanjouové, zahnulo se&nbsp;chodbou doleva. A&nbsp;pak se&nbsp;muselo zatočit ještě jednou. První dveře byly Bijardových. Skoro naproti, v&nbsp;takové nevětrané díře pod malými schůdky vedoucími na&nbsp;půdu spával starý Bru. O&nbsp;dvoje dveře dál se&nbsp;šlo k&nbsp;Bazougeovi. A&nbsp;hned vedle Bazougea byl byt Coupeauových, pokoj a&nbsp;komůrka do&nbsp;dvora. Pak už&nbsp;tam vzadu v&nbsp;chodbě byly jen dvě rodiny, než se&nbsp;přišlo úplně na&nbsp;konec k&nbsp;Lorilleuxovým.</span></p>
          <p class="chunk" data-nb-ref-number="3" data-nb-words="152" data-nb-chars="881"><span class="idea" data-nb-ref-number="3" id="idea3" data-nb-words="152" data-nb-chars="881">Pokoj a&nbsp;komůrka, nic víc. Tam teď bydleli Coupeauovi namačkaní jako slepice v&nbsp;kurníku. A&nbsp;k&nbsp;tomu ten pokoj byl jako dlaň. Museli tam spát, jíst a&nbsp;vůbec všechno. Do&nbsp;komůrky se&nbsp;sotva vešla Nanina postel. Odstrojovat se&nbsp;musela u&nbsp;rodičů a&nbsp;v&nbsp;noci zůstávaly dveře otevřené, aby se&nbsp;tam nezadusila. Bylo to&nbsp;tak malé, že&nbsp;Gervaisa musela přenechat mnoho věcí Poissonovům, když se&nbsp;stěhovala z&nbsp;krámu, protože sem by&nbsp;se&nbsp;to&nbsp;nevešlo. Postel, stůl, čtyři židle, a&nbsp;pokoj byl plný. Jen s&nbsp;prádelníkem se&nbsp;nedokázala rozloučit, a&nbsp;tak s&nbsp;těžkým srdcem zatarasila skoro půl podlahy tím zpropadeným kusem nábytku, který tu&nbsp;teď sahal do&nbsp;poloviny okna. Jedna polovina se&nbsp;nedala otvírat, v&nbsp;pokoji bylo tma a&nbsp;působilo to&nbsp;velmi smutně. Když se&nbsp;Gervaisa chtěla podívat na&nbsp;dvůr, neměla v&nbsp;okně dost místa pro lokty, protože už&nbsp;byla dost tlustá, a&nbsp;musela se&nbsp;vyklánět šikmo, se&nbsp;zkrouceným krkem, aby vůbec viděla ven.</span></p>
          <p class="chunk" data-nb-ref-number="4" data-nb-words="317" data-nb-chars="1837"><span class="idea" data-nb-ref-number="4" id="idea4" data-nb-words="317" data-nb-chars="1837">První dny pradlena jen seděla a&nbsp;plakala. Příliš krutě na&nbsp;ni&nbsp;doléhalo, že&nbsp;se&nbsp;tu&nbsp;nemůže ani hnout, když byla zvyklá mít kolem sebe vždycky dost místa. Zdálo se&nbsp;jí, že&nbsp;se&nbsp;tu&nbsp;zadusí, stávala celé hodiny u&nbsp;okna zkroucená mezi zdí a&nbsp;prádelníkem, div nedostala do&nbsp;krku revma. Jedině tam mohla dýchat. A&nbsp;přitom i&nbsp;ten dvůr v&nbsp;ní budil jenom smutné myšlenky. Naproti, na&nbsp;sluneční straně, viděla svůj někdejší sen, to&nbsp;okno v&nbsp;pátém poschodí, kde rostly v&nbsp;bedýnce fazole a&nbsp;každé jaro se&nbsp;vinuly tenkými stonky po&nbsp;napnutých provázcích. Její vlastní pokoj byl teď na&nbsp;straně, kam slunce nikdy nepřišlo, a&nbsp;rezedy v&nbsp;květináči tu&nbsp;za&nbsp;týden zašly. Doopravdy s&nbsp;ní ten život nějak divně zatočil, takhle si&nbsp;to&nbsp;nikdy nepřestavovala. Chtěla žít v&nbsp;stáří mezi květinami, a&nbsp;teď se&nbsp;válí v&nbsp;něčem, co&nbsp;vůbec nevoní. Jednou, když se&nbsp;vyklonila do&nbsp;dvora, měla najednou takový divný pocit; zdálo se&nbsp;jí, že&nbsp;vidí sama sebe, jak tam stojí dole v&nbsp;průjezdu u&nbsp;domovníkovy vrátnice, dívá se&nbsp;nahoru a&nbsp;prohlíží si&nbsp;tenhle dům poprvé. A&nbsp;ten skok o&nbsp;třináct let nazpátek ji&nbsp;prudce bodl u&nbsp;srdce. Dvůr se&nbsp;nezměnil, holá fasáda byla jen o&nbsp;málo černější a&nbsp;popukanější, ze&nbsp;zrezivělých výlevek se&nbsp;šířil stejný puch, na&nbsp;šňůrách mezi okny se&nbsp;pořád sušilo prádlo a&nbsp;podělané dětské plenky, dole bylo propadlé dláždění pořád stejně špinavé od&nbsp;uhelného mouru ze&nbsp;zámečnictví a&nbsp;od hoblovaček z&nbsp;truhlářství; dokonce ve&nbsp;vlhkém koutě u&nbsp;vodovodu měla kaluž, vytékající z&nbsp;barvírny, krásnou bleděmodrou barvu, stejně modrou, jako měla tenkrát. Ale zato ona, Gervaisa, se&nbsp;změnila; uvědomila si, jak od&nbsp;té&nbsp;doby sešla. Nestojí už&nbsp;tam dole, s&nbsp;tváří obrácenou k&nbsp;nebi, spokojená a&nbsp;sebevědomá, s&nbsp;kuráží do&nbsp;života a&nbsp;vybírající si&nbsp;nejkrásnější byt. Je&nbsp;teď v&nbsp;podstřeší, v&nbsp;koutě pro největší chudáky, v&nbsp;zavšivené díře, kam nikdy nezasvitne slunce. Kdo se&nbsp;jí&nbsp;může divit, že&nbsp;pláče, takovým osudem přece nadšena být nemůže.</span></p>
          <p class="chunk" data-nb-ref-number="5" data-nb-words="242" data-nb-chars="1475"><span class="idea" data-nb-ref-number="5" id="idea5" data-nb-words="242" data-nb-chars="1475">Přesto však, když si&nbsp;Gervaisa trochu zvykla, nebyly začátky v&nbsp;novém bytě ještě nejhorší. Zima už&nbsp;byla skoro pryč a&nbsp;těch pár krejcarů, které dostali od&nbsp;Virgínie za&nbsp;přenechaný nábytek, jim usnadnilo zařizování. A&nbsp;potom, když přišlo pěkné počasí, se&nbsp;na&nbsp;ně&nbsp;usmálo štěstí. Coupeau dostal práci na&nbsp;venkově, v&nbsp;Etampes. Zůstal tam skoro tři měsíce, neopíjel se, venkovský vzduch ho&nbsp;na&nbsp;chvíli vyléčil. To&nbsp;by&nbsp;nikdo neřekl, jak to&nbsp;udělá takovému ochlastovi dobře, když se&nbsp;dostane z&nbsp;Paříže, kde se&nbsp;po&nbsp;ulicích zrovna táhnou výpary kořalek a&nbsp;vína. Když se&nbsp;vrátil, byl svěží jako růžička a&nbsp;přivezl čtyři sta franků; zaplatili z&nbsp;toho činži na&nbsp;dva kvartály, za&nbsp;kterou se&nbsp;Poissonovi zatím zaručili, a&nbsp;dalších pár dluhů ve&nbsp;čtvrti, těch nejkřiklavějších. Tím se&nbsp;zas otevřely pro Gervaisu dvě nebo tři ulice, do&nbsp;kterých předtím nemohla vkročit. Přijala pochopitelně zas místo žehlířky za&nbsp;denní plat. Paní Fauconnierová, která měla srdce ze&nbsp;zlata, jen když se&nbsp;jí&nbsp;trochu zalichotilo, ji&nbsp;ochotně přijala zpátky. Dávala jí&nbsp;dokonce tři franky jako starší dělnici, z&nbsp;ohledu na&nbsp;její dřívější postavení. A&nbsp;tak se&nbsp;zdálo, že&nbsp;to&nbsp;v&nbsp;domácnosti jakžtakž půjde. Dokonce už&nbsp;si&nbsp;Gervaisa dělala vyhlídky, že&nbsp;při troše pracovitosti a&nbsp;šetrnosti mohou jednou všechno zaplatit a&nbsp;zařídit si&nbsp;trochu snesitelný život. Jenomže tohle si&nbsp;slibovala jen v&nbsp;prvním návalu radosti nad velkou částkou, kterou muž vydělal. Když radost opadla, přijímala zas všechno tak, jak to&nbsp;je, a&nbsp;říkala si, že&nbsp;nic hezkého nemůže vydržet dlouho.</span></p>
          <p class="chunk" data-nb-ref-number="6" data-nb-words="227" data-nb-chars="1371"><span class="idea" data-nb-ref-number="6" id="idea6" data-nb-words="227" data-nb-chars="1371">Nejvíc se&nbsp;tehdy Coupeauovi trápili tím, že&nbsp;se&nbsp;musejí dívat, jak se&nbsp;Poissonovi zařizují v&nbsp;jejich krámě. Neměli nijak zvlášť závistivou povahu, ale lidé je&nbsp;úmyslně dráždili a&nbsp;schválně před nimi mluvili o&nbsp;tom, jak krásně to&nbsp;tam jejich nástupci zvelebují. Bochovi a&nbsp;hlavně Lorilleuxovi o&nbsp;tom pěli chválu od&nbsp;rána do&nbsp;večera. Když je&nbsp;člověk slyšel, myslel by&nbsp;si, že&nbsp;snad krásnější krám ani na&nbsp;světě nemůže být. Mluvili také o&nbsp;tom, v&nbsp;jaké špíně to&nbsp;tam Poissonovi všechno našli, a&nbsp;vykládali, že&nbsp;jen vydrhnutí podlahy stálo třicet franků. Virgínie se&nbsp;po&nbsp;delším váhání rozhodla pro malé lahůdkářství, obchůdek s&nbsp;bonbony, čokoládou, kávou a&nbsp;čajem. Nejvíc jí&nbsp;to&nbsp;radil Lantier, protože v&nbsp;lahůdkářství prý se&nbsp;dneska dá&nbsp;vydělat ohromná spousta peněz. Krám dali natřít černě se&nbsp;žlutými proužky, jsou prý to&nbsp;takové dvě nóbl barvy. Tři truhláři tam celý týden dělali vestavěné regály s&nbsp;přihrádkami, zasklené vitrínky a&nbsp;pult s&nbsp;poličkami na&nbsp;sklenice s&nbsp;bonbony jako u&nbsp;cukráře. Do&nbsp;malého dědictví, které měl Poisson v&nbsp;záloze, asi museli udělat pořádnou díru. Ale Virgínie slavila triumfy a&nbsp;Lorilleuxovi za&nbsp;vydatné pomoci domovníkových neušetřili Gervaisu jediné přihrádky, jediné vitrínky a&nbsp;jediné sklenice; hrozně se&nbsp;bavili, když viděli, jak se&nbsp;na&nbsp;to&nbsp;Gervaisa tváří. I&nbsp;když člověk není ani trochu závistivý, přece jen má&nbsp;vždycky vztek, když si&nbsp;někdo jiný obuje jeho boty a&nbsp;šlape v&nbsp;nich po&nbsp;něm.</span></p>
          <p class="chunk" data-nb-ref-number="7" data-nb-words="334" data-nb-chars="2077"><span class="idea" data-nb-ref-number="7" id="idea7" data-nb-words="334" data-nb-chars="2077">A&nbsp;za tím vším byl ještě také mužský. Tvrdilo se, že&nbsp;Lantier nechal Gervaisu být. A&nbsp;po celé čtvrti se&nbsp;soudilo, že&nbsp;udělal moc správně. Konečně se&nbsp;zas do&nbsp;ulice vrátí trochu mravnosti. A&nbsp;všechna čest a&nbsp;sláva za&nbsp;ten rozchod připadla zase mazanému kloboučníkovi, po&nbsp;kterém pořád všechny ženské třeštily. Vykládaly si&nbsp;i&nbsp;podrobnosti, musel prý té&nbsp;pradleně napohlavkovat, aby od&nbsp;ní&nbsp;měl pokoj, protože za&nbsp;ním pořád lezla jako posedlá. Ale pochopitelně nikdo neřekl, jak to&nbsp;bylo doopravdy; těm, kdo to&nbsp;snad mohli vědět, se&nbsp;to&nbsp;zdálo příliš prosté a&nbsp;nezajímavé k&nbsp;vykládání. Koneckonců se&nbsp;Lantier doopravdy s&nbsp;Gervaisou rozešel, totiž neměl už&nbsp;ji&nbsp;teď ve&nbsp;dne v&nbsp;noci po&nbsp;ruce; ale dozajista za&nbsp;ní&nbsp;chodil do&nbsp;šestého patra, kdykoliv se&nbsp;mu&nbsp;zachtělo, protože slečna Remanjouová ho&nbsp;potkávala, jak odchází od&nbsp;Coupeauových v&nbsp;poněkud nezvyklých hodinách. Zkrátka jejich poměr pokračoval, tak všelijak pomalu doklepával, aniž z&nbsp;toho jeden nebo druhý měli zvláštní potěšení; jen tak ze&nbsp;zvyku je&nbsp;něco ještě přitahovalo, nic víc. Jenomže situaci poněkud komplikovalo to, že&nbsp;celá čtvrť teď strkala Lantiera a&nbsp;Virgínii do&nbsp;jedné postele. I&nbsp;v&nbsp;tom sousedé poněkud předbíhali skutečnost. Pravda byla, že&nbsp;kloboučník si&nbsp;dlouhé brunety hleděl; to&nbsp;bylo nabíledni, vždyť zaujala Gervaisino místo v&nbsp;bytě po&nbsp;všech stránkách. Vykládal se&nbsp;o&nbsp;tom dokonce vtip, jednou v&nbsp;noci si&nbsp;prý Lantier šel do&nbsp;sousedovy postele pro Gervaisu a&nbsp;přivedl si&nbsp;Virgínii; protože byla tma, poznal to&nbsp;až&nbsp;teprve za&nbsp;svítání. Všichni se&nbsp;té&nbsp;historce smáli, ale Lantier po&nbsp;pravdě tak daleko ještě nebyl: sotvaže si&nbsp;dovolil sem tam štípnout Virgínii do&nbsp;boku. Lorilleuxovi nicméně mluvívali před Gervaisou velmi tklivě o&nbsp;lásce Lantiera a&nbsp;paní Poissonové a&nbsp;doufali, že&nbsp;bude pradlena žárlit. I&nbsp;Bochovi často nadhazovali, že&nbsp;tak hezký párek ještě neviděli. Nejpodivnější na&nbsp;tom bylo, že&nbsp;se&nbsp;nad tím novým manželským trojúhelníkem nikdo v&nbsp;celé Zlatnické ulici nepohoršoval. Ne; veřejné mínění, které tak přísně odsoudilo Gervaisu, bylo k&nbsp;Virgínii velmi shovívavé. Možná ta&nbsp;usměvavá shovívavost pramenila také trochu z&nbsp;toho, že&nbsp;parohatý manžel byl strážníkem.</span></p>
          <p class="chunk" data-nb-ref-number="8" data-nb-words="282" data-nb-chars="1680"><span class="idea" data-nb-ref-number="8" id="idea8" data-nb-words="282" data-nb-chars="1680">Naštěstí se&nbsp;Gervaisa žárlivostí příliš netrápila. Lantierovy nevěrnické sklony ji&nbsp;nechávaly úplně chladnou, protože srdce v&nbsp;tom jejich poměru už&nbsp;dávno přestalo hrát úlohu. Už&nbsp;předtím se&nbsp;mimoděk, aniž se&nbsp;po&nbsp;tom pídila, dověděla všelijaké nechutné historky o&nbsp;kloboučníkových stycích s&nbsp;všelijakými holkami, prvními nafintěnými čubkami, které potkal na&nbsp;ulici, a&nbsp;bylo jí&nbsp;to&nbsp;tak dokonale jedno, že&nbsp;mu&nbsp;byla dál povolná a&nbsp;ani v&nbsp;sobě nenašla tolik vzteku, aby se&nbsp;s&nbsp;ním rozešla. Ale přece jen se&nbsp;na&nbsp;tuhle novou lásku svého amanta nedívala úplně lhostejně. S&nbsp;Virgínií to&nbsp;bylo něco jiného. Jistě si&nbsp;to&nbsp;oba vymysleli jen proto, aby měla vztek. A&nbsp;i když jí&nbsp;ta&nbsp;věc sama byla úplně fuk, přece jen jí&nbsp;nebylo jedno, co&nbsp;říkají lidé. A&nbsp;tak, když před ní&nbsp;Lorilleuxová nebo některá jiná jízlivá drbna schválně vykládala, že&nbsp;Poisson už&nbsp;pro parohy ani neprojde Saintdeniskou branou, vždycky celá zbledla, v&nbsp;prsou ji&nbsp;začalo tlačit a&nbsp;u&nbsp;srdce cítila palčivou bolest. Kousala se&nbsp;do&nbsp;rtů a&nbsp;tajila zlost, aby svým nepřátelům neudělala radost. Ale zřejmě se&nbsp;proto s&nbsp;Lantierem hádala, protože slečna Ramanjouová prý jednou odpoledne slyšela, jak by&nbsp;mlaskl pohlavek. Potom se&nbsp;určitě pohněvali, protože Lantier s&nbsp;ní čtrnáct dní nemluvil; ale pak zas sám přišel první se&nbsp;usmířit a&nbsp;všechno, zdálo se, bylo zas dál, jako by&nbsp;se&nbsp;vůbec nic nestalo. Pradlena se&nbsp;raději se&nbsp;vším smířila, protože se&nbsp;nějakého toho škubání drdolů bála ze&nbsp;všeho nejvíc a&nbsp;nechtěla si&nbsp;dělat další nepříjemnosti. Ba&nbsp;ne, už&nbsp;jí&nbsp;není dvacet, už&nbsp;není do&nbsp;mužských tak zblázněná, aby pro jejich krásné oči rozdávala v&nbsp;prádelně výprasky a&nbsp;vydávala se&nbsp;v&nbsp;nebezpečí, že&nbsp;ji&nbsp;odvedou na&nbsp;strážnici. Jenom to&nbsp;všechno Lantierovi schovávala, že&nbsp;mu&nbsp;to&nbsp;jednou sečte.</span></p>
          <p class="chunk" data-nb-ref-number="9" data-nb-words="204" data-nb-chars="1185"><span class="idea" data-nb-ref-number="9" id="idea9" data-nb-words="204" data-nb-chars="1185">Coupeau byl samý vtip. Ten pohodlný manžel, který nechtěl vidět vlastní parohy, se&nbsp;teď mohl potrhat smíchy nad tím, co&nbsp;potkalo Poissona. U&nbsp;něho doma to&nbsp;nepadalo na&nbsp;váhu; ale u&nbsp;jiných mu&nbsp;to&nbsp;připadalo strašně legrační a&nbsp;slídil jako čert po&nbsp;tom, jestli dámy ze&nbsp;sousedství nechodí zanášet. To&nbsp;je&nbsp;ale moula, ten Poisson! A&nbsp;to prosím nosí šavli a&nbsp;chce okřikovat lidi na&nbsp;chodníku! Coupeau šel tak daleko, že&nbsp;si&nbsp;dobíral i&nbsp;Gervaisu. Tak vida, ten její miláček jí&nbsp;zahnul! Je&nbsp;to&nbsp;smůla, napřed jí&nbsp;to&nbsp;nevyšlo v&nbsp;kovářském cechu, a&nbsp;teď zas jí&nbsp;vzal roha kloboučník. To&nbsp;proto, že&nbsp;se&nbsp;chytá takových nesolidních řemesel. Pročpak si&nbsp;jednou nenabalí zedníka, to&nbsp;jsou stálí a&nbsp;příchylní lidé, zvyklí důkladně míchat maltu! Říkal to&nbsp;ovšem vždycky jen tak jako žertem, ale Gervaisa stejně pokaždé zezelenala, protože ji&nbsp;přitom probodával těma svýma malýma šedýma očima, jako by&nbsp;ji&nbsp;chtěl naskrz provrtat. Jak se&nbsp;pustil do&nbsp;oplzlostí, nevěděla nikdy, my&nbsp;slí-li to&nbsp;žertem, nebo doopravdy. Člověk, který se&nbsp;od&nbsp;jara do&nbsp;zimy opíjí, už&nbsp;to&nbsp;nemá v&nbsp;hlavě docela v&nbsp;pořádku a&nbsp;bývají takoví manželé, kteří jsou ve&nbsp;dvaceti ukrutně žárliví a&nbsp;ve třiceti už&nbsp;je&nbsp;pití ochočilo natolik, že&nbsp;jim na&nbsp;manželské věrnosti příliš nesejde.</span></p>
          <p class="chunk" data-nb-ref-number="10" data-nb-words="240" data-nb-chars="1365"><span class="idea" data-nb-ref-number="10" id="idea10" data-nb-words="240" data-nb-chars="1365">To&nbsp;jste měli vidět, jak se&nbsp;teď Coupeau ve&nbsp;Zlatnické ulici naparoval. Nenazval Poissona jinak než ten paroháč. On&nbsp;těm klepnám teď zacpe hubu! Teď už&nbsp;není paroháčem on, Coupeau. Však ví&nbsp;své! Jestli dřív dělal, jako že&nbsp;nic neslyší, tak jen proto, že&nbsp;nemá rád drby. Každý ví, kde ho&nbsp;bota tlačí, a&nbsp;drbe se&nbsp;tam, kde ho&nbsp;to&nbsp;svrbí. Ale jeho nic nesvrbí, tak se&nbsp;taky nemůže drbat, jen aby udělal lidem radost. A&nbsp;jestlipak slyší něco ten strážník? A&nbsp;přitom tentokrát je&nbsp;to&nbsp;doopravdy hotová věc, lidi už&nbsp;ty&nbsp;miláčky viděli spolu, tady už&nbsp;nejde tentokrát jen o&nbsp;nějaké prázdné řeči. A&nbsp;rozčiloval se, prý nechápe, jak může mužský, a&nbsp;k&nbsp;tomu státní zaměstnanec, trpět doma takový skandál. Strážník má&nbsp;asi rád ohřívanou polívčičku po&nbsp;jiných, jinak to&nbsp;nemůže být. Ale přitom Coupeau někdy večer, když se&nbsp;sám se&nbsp;ženou doma v&nbsp;té podstřešní díře nudil, došel dolů pro Lantiera a&nbsp;přivlekl ho&nbsp;třeba i&nbsp;násilím. Připadalo mu&nbsp;v&nbsp;tom kumbálu smutno, co&nbsp;už&nbsp;tam kamarád nebyl. Dával ho&nbsp;dohromady s&nbsp;Gervaisou, když někdy viděl, že&nbsp;jsou na&nbsp;sebe jako led. Mordsethadry, na&nbsp;lidi se&nbsp;přece kašle! Copak se&nbsp;člověk nemůže bavit, jak se&nbsp;mu&nbsp;chce? Uchechtával se&nbsp;a&nbsp;v&nbsp;pomrkávajících opileckých očích se&nbsp;mu&nbsp;blýskaly velkorysé myšlenky, potřeba o&nbsp;všechno se&nbsp;podělit s&nbsp;kloboučníkem, aby byl život hezčí. A&nbsp;právě v&nbsp;takových chvílích bývala Gervaisa nejvíc na&nbsp;pochybách, říká-li to&nbsp;jen z&nbsp;legrace, nebo mluví vážně.</span></p>
          <p class="chunk" data-nb-ref-number="11" data-nb-words="103" data-nb-chars="633"><span class="idea" data-nb-ref-number="11" id="idea11" data-nb-words="103" data-nb-chars="633">Uprostřed všech těch klepů se&nbsp;Lantier nosil jako páv. Choval se&nbsp;důstojně a&nbsp;otcovsky. Třikrát už&nbsp;zabránil hádce mezi Coupeauovými a&nbsp;Poissonovými. Dobrá shoda mezi oběma rodinami byla základem jeho spokojenosti. Bděl nad Gervaisou i&nbsp;nad Virgínii něžnými, ale pevnými pohledy, a&nbsp;tak se&nbsp;obě pořád tvářily, že&nbsp;se&nbsp;mají velmi rády. S&nbsp;bohorovným klidem tureckého paši vládl jak blondýně, tak brunetě a&nbsp;tloustl z&nbsp;vlastní prohnanosti. Ten ničema ještě trávil z&nbsp;Coupeauových, a&nbsp;přitom už&nbsp;vyjídal Poissonovy. Nic si&nbsp;z&nbsp;toho nedělal, že&nbsp;jeden krám už&nbsp;projedl, teď se&nbsp;pouštěl pomalu do&nbsp;druhého. Zkrátka, jenom mužský jako on&nbsp;může mít takové štěstí.</span></p>
          <p class="chunk" data-nb-ref-number="12" data-nb-words="151" data-nb-chars="888"><span class="idea" data-nb-ref-number="12" id="idea12" data-nb-words="151" data-nb-chars="888">Toho roku v&nbsp;červnu šla Nana k&nbsp;prvnímu přijímání. Šlo jí&nbsp;na&nbsp;třináctý rok, byla vytáhlá jako chmelová tyčka a&nbsp;ve tváři měla drzý výraz. Předešlý rok ji&nbsp;z&nbsp;katechismu vyloučili pro špatné chování a&nbsp;letos ji&nbsp;farář pustil k&nbsp;přijímání jen ze&nbsp;strachu, že&nbsp;mu&nbsp;už&nbsp;víckrát na&nbsp;katechismus nepřijde a&nbsp;že by&nbsp;tak pustil na&nbsp;ulici zas o&nbsp;jednu pohanku víc. Při pomyšlení na&nbsp;bílé šaty skákala Nana radostí. Lorilleuxovi jakožto kmotři jí&nbsp;ty&nbsp;šaty slíbili a&nbsp;mluvili o&nbsp;tom daru po&nbsp;celém domě. Paní Leratová měla dát závoj a&nbsp;čepeček, Virgínie kabelku a&nbsp;Lantier modlitební knížku, takže se&nbsp;Coupeauovi mohli těšit na&nbsp;ten obřad bez velkých starostí. Poissonovi, kteří se&nbsp;už&nbsp;dlouho chystali oslavit zařízení nového bytu, využili dokonce této příležitosti, zřejmě na&nbsp;Lantierovu radu, a&nbsp;pozvali Coupeauovy s&nbsp;Bochovými, jejichž dcerka šla k&nbsp;prvnímu přijímání také. Večer prý budou mít skopovou kýtu a&nbsp;ještě něco k&nbsp;tomu.</span></p>
          <p class="chunk" data-nb-ref-number="13" data-nb-words="81" data-nb-chars="482"><span class="idea" data-nb-ref-number="13" id="idea13" data-nb-words="81" data-nb-chars="482">Den předtím, zrovna když si&nbsp;Nana okouzleně prohlížela dárky, rozložené na&nbsp;prádelníku, přišel domů Coupeau hrozně zřízený. Pařížské povětří na&nbsp;něho znovu začínalo působit. Pustil se&nbsp;do&nbsp;ženy i&nbsp;do dcery sprostými nadávkami, které se&nbsp;zrodily v&nbsp;jeho ožralé hlavě a&nbsp;které do&nbsp;této slavnostní nálady vpadly o&nbsp;to víc rušivě. I&nbsp;Nana teď bývala velmi hubatá, když kolem sebe pořád slyšela tak ošklivě mluvit. Když se&nbsp;někdy s&nbsp;matkou hádala, dokázala jí&nbsp;klidně říci, že&nbsp;je&nbsp;káča nebo stará kráva.</span></p>
          <p class="chunk" data-nb-ref-number="14" data-nb-words="32" data-nb-chars="177"><span class="idea" data-nb-ref-number="14" id="idea14" data-nb-words="32" data-nb-chars="177">„Já chci žrát!“ začal hulákat klempíř. „Dejte mi&nbsp;polívku, mrchy zatracený! Děvky, nemá to&nbsp;v&nbsp;hlavě nic jinýho než ty&nbsp;hadry! Že&nbsp;si&nbsp;vám na&nbsp;to&nbsp;sednu, jestli mi&nbsp;hned nedáte polívku!“</span></p>
          <p class="chunk" data-nb-ref-number="15" data-nb-words="10" data-nb-chars="73"><span class="idea" data-nb-ref-number="15" id="idea15" data-nb-words="10" data-nb-chars="73">„Ten je&nbsp;ale votravnej, když má&nbsp;nakoupíno!“ zabručela podrážděně Gervaisa.</span></p>
          <p class="chunk" data-nb-ref-number="16" data-nb-words="12" data-nb-chars="53"><span class="idea" data-nb-ref-number="16" id="idea16" data-nb-words="12" data-nb-chars="53">Pak se&nbsp;otočila k&nbsp;němu: „Už se&nbsp;hřeje a&nbsp;dej nám pokoj!“</span></p>
          <p class="chunk" data-nb-ref-number="17" data-nb-words="110" data-nb-chars="611"><span class="idea" data-nb-ref-number="17" id="idea17" data-nb-words="110" data-nb-chars="611">Nana byla jako putička, protože dneska se&nbsp;jí&nbsp;to&nbsp;strašně líbilo. Prohlížela si&nbsp;dárky vyložené na&nbsp;prádelníku, klopila oči a&nbsp;dělala, jako by&nbsp;těm otcovým sprostým řečem nerozuměla. Ale klempíř býval strašně hašteřivý a&nbsp;neodbytný, když měl v&nbsp;hlavě. Hučel jí&nbsp;přímo do&nbsp;uší: „Já ti&nbsp;dám bílé šaty! To&nbsp;si&nbsp;zas nacpeš papírové koule do&nbsp;živůtku, abys měla kozy jako tuhle v&nbsp;neděli, co? Jen počkej! Však já&nbsp;dobře vím, jak kroutíš zadkem! To&nbsp;ti&nbsp;dělá dobře, krásný šatičky, co? Vlezlo ti&nbsp;to&nbsp;do&nbsp;hlavy… Ale koukej už&nbsp;s&nbsp;tím mazat, spratku zatracenej! Dej ty&nbsp;pracky pryč a&nbsp;schovej to&nbsp;do&nbsp;šuplete, nebo ti&nbsp;to&nbsp;všechno omlátím o&nbsp;hubu!“</span></p>
          <p class="chunk" data-nb-ref-number="18" data-nb-words="46" data-nb-chars="263"><span class="idea" data-nb-ref-number="18" id="idea18" data-nb-words="46" data-nb-chars="263">Nana stála se&nbsp;sklopenou hlavou a&nbsp;pořád nic neříkala. Vzala do&nbsp;ruky malý tylový čepeček a&nbsp;zeptala se&nbsp;matky, kolik asi stál. A&nbsp;když Coupeau natáhl ruku a&nbsp;chtěl jí&nbsp;čepeček vytrhnout, Gervaisa ho&nbsp;sama odstrčila a&nbsp;křikla: „Necháš tu&nbsp;holku! Je&nbsp;hodná, nedělá nic zlého!“</span></p>
          <p class="chunk" data-nb-ref-number="19" data-nb-words="79" data-nb-chars="448"><span class="idea" data-nb-ref-number="19" id="idea19" data-nb-words="79" data-nb-chars="448">Tu&nbsp;teprve klempíř spustil na&nbsp;celé kolo: „Koukejme se, děvky! Matka i&nbsp;dcera, jedna jako druhá! Jde do&nbsp;kostela jíst pánbíčka a&nbsp;přitom to&nbsp;chce hned šilhat po&nbsp;mužských. Jen si&nbsp;troufni říct, že&nbsp;ne, couro usmrkaná! Já&nbsp;tě&nbsp;obleču do&nbsp;pytle místo těch hadříků, a&nbsp;uvidíme, jestli ti&nbsp;to&nbsp;polechtá kůžičku! Ano, do&nbsp;pytle, aby ti&nbsp;zašla chuť a&nbsp;těm flanďákům taky. Mám já&nbsp;zapotřebí, aby tě&nbsp;tam učili těm sviňárnám? Krucinálfagot, budete mě&nbsp;obě poslouchat, nebo ne?“</span></p>
          <p class="chunk" data-nb-ref-number="20" data-nb-words="36" data-nb-chars="244"><span class="idea" data-nb-ref-number="20" id="idea20" data-nb-words="36" data-nb-chars="244">Vtom se&nbsp;Nana vztekle obrátila, zatímco Gervaisa napřaženýma rukama chránila věci, které chtěl Coupeau roztrhat, a&nbsp;podívala se&nbsp;na&nbsp;otce. Najednou zapomněla na&nbsp;veškerou skromnost, k&nbsp;níž ji&nbsp;zpovědník vždycky nabádal, a&nbsp;procedila mezi zuby: „Prase!“</span></p>
          <p class="chunk" data-nb-ref-number="21" data-nb-words="273" data-nb-chars="1582"><span class="idea" data-nb-ref-number="21" id="idea21" data-nb-words="273" data-nb-chars="1582">Sotva se&nbsp;klempíř navečeřel, lehl si&nbsp;a&nbsp;začal chrápat. Druhý den se&nbsp;probudil v&nbsp;nejlepší náladičce. Měl ještě po&nbsp;včerejšku trochu v&nbsp;hlavě, ale zrovna jen tolik, aby byl roztomilý. Díval se, jak se&nbsp;dcera obléká, a&nbsp;celý se&nbsp;rozněžnil nad bílými šaty. Taková maličkost, a&nbsp;udělá prý to&nbsp;z&nbsp;toho spratka úplnou slečinku. Zkrátka v&nbsp;takovýhle den, jak říkal, musí být každý otec na&nbsp;svou dceru hrdý. A&nbsp;stálo za&nbsp;podívanou, jak to&nbsp;Naně v&nbsp;těch kratinkých šatečkách slušelo; usmívala se&nbsp;rozpačitě jako nevěsta. Když sešli všichni dolů a&nbsp;Nana uviděla u&nbsp;vrátnice Pavlínku, také už&nbsp;ustrojenou, zůstala stát a&nbsp;nejdřív si&nbsp;ji&nbsp;pozorně prohlédla; potom na&nbsp;ni&nbsp;začala být velmi milá, když viděla, že&nbsp;není tak hezky oblečená jako ona, že&nbsp;to&nbsp;na&nbsp;ní&nbsp;visí jako na&nbsp;holi. Obě rodiny vyrazily společně do&nbsp;kostela. Nana s&nbsp;Pavlínkou šly napřed, v&nbsp;ruce držely každá modlitební knížku a&nbsp;přidržovaly si&nbsp;závoj, který se&nbsp;jim nadouval větrem. Nemluvily a&nbsp;radostí se&nbsp;div nezbláznily, když viděly, jak z&nbsp;krámů vycházejí lidé; tvářily se&nbsp;nábožně a&nbsp;dělalo jim dobře, když slyšely, že&nbsp;si&nbsp;lidé říkají, jaké jsou to&nbsp;hezké a&nbsp;hodné holčičky. Paní Bochová s&nbsp;paní Lorilleuxovou zůstaly kousek pozadu, protože si&nbsp;musely sdělit své úvahy o&nbsp;té pajdě, která všechno projí a&nbsp;která by&nbsp;ani nemohla poslat dceru k&nbsp;prvnímu přijímání, kdyby se&nbsp;na&nbsp;ni&nbsp;příbuzní nesložili a&nbsp;všechno jí&nbsp;nedali, ano, všechno, i&nbsp;novou košili, jen z&nbsp;úcty ke&nbsp;stolu Páně. Lorilleuxová měla největší starost o&nbsp;šaty, dárek od&nbsp;ní, hlídala Nanu jako četník a&nbsp;volala na&nbsp;ni&nbsp;„Špindíro!“ pokaždé, když holka šla příliš blízko kolem nějakého krámu a&nbsp;vytřela tam sukní všechen prach.</span></p>
          <p class="chunk" data-nb-ref-number="22" data-nb-words="184" data-nb-chars="1065"><span class="idea" data-nb-ref-number="22" id="idea22" data-nb-words="184" data-nb-chars="1065">V&nbsp;kostele Coupeau celou dobu plakal. Bylo to&nbsp;hloupé, ale nemohl se&nbsp;udržet. Vzalo ho&nbsp;to&nbsp;u&nbsp;srdce, jak farář rozpínal ruce a&nbsp;děvčátka jako andílkové procházela kolem něho se&nbsp;sepjatýma rukama. Hudba varhan ho&nbsp;lechtala až&nbsp;v&nbsp;břiše a&nbsp;vůně kadidla ho&nbsp;nutila kýchat, jako kdyby mu&nbsp;někdo přistrčil k&nbsp;nosu kytici. Zkrátka, byl z&nbsp;toho celý naměkko, úplně ho&nbsp;to&nbsp;rozdělalo. Zvlášť jedna písnička&nbsp;– bylo to&nbsp;takového něco strašně líbezného a&nbsp;děvčata při tom zrovna polykala hostii&nbsp;– mu&nbsp;připadala tak sladká, jako by&nbsp;mu&nbsp;zrovna krkem tekla, a&nbsp;podél celé páteře mu&nbsp;při ní&nbsp;probíhalo takové zvláštní mrazení. Ostatně i&nbsp;jiní lidé kolem něho, co&nbsp;byli trochu citlivější, muchlali kapesníky a&nbsp;posmrkávali. Doopravdy je&nbsp;to&nbsp;krásný den, nejkrásnější v&nbsp;životě. Jenomže sotva vyšel z&nbsp;kostela a&nbsp;zapadl na&nbsp;skleničku s&nbsp;Lorilleuxem, který neuronil ani slzičku a&nbsp;teď se&nbsp;mu&nbsp;posmíval, začal se&nbsp;Coupeau rozčilovat, že&nbsp;ti&nbsp;flákači tam si&nbsp;pálí nějaké čertovské bejlí, aby lidé zjihli. Nakonec co&nbsp;by&nbsp;to&nbsp;zapíral, ano, brečel tam, ale to&nbsp;je&nbsp;jen důkaz, že&nbsp;nemá v&nbsp;prsou kamení, ale srdce. A&nbsp;poručil další rundu.</span></p>
          <p class="chunk" data-nb-ref-number="23" data-nb-words="163" data-nb-chars="941"><span class="idea" data-nb-ref-number="23" id="idea23" data-nb-words="163" data-nb-chars="941">Večer bylo na&nbsp;oslavě u&nbsp;Poissonů náramně veselo. Od&nbsp;začátku až&nbsp;do&nbsp;konce vládla nejlepší pohoda bez jediného mráčku. Jsou sice v&nbsp;životě zlé dny, ale přijdou i&nbsp;takovéhle milé večery, kdy se&nbsp;mají rádi i&nbsp;lidé, kteří se&nbsp;jinak nemohou ani vystát. Lantier měl po&nbsp;levici Gervaisu, po&nbsp;pravici Virgínii a&nbsp;byl na&nbsp;obě milý, zahrnoval je&nbsp;něžnými pozornostmi jako kohout, který chce mít ve&nbsp;svém kurníku klid a&nbsp;mír. Naproti seděl mlčky Poisson a&nbsp;díval se&nbsp;zasněně a&nbsp;přísně jako strážník, který je&nbsp;zvyklý při dlouhých pochůzkách na&nbsp;nic nemyslet a&nbsp;chodit po&nbsp;chodníku se&nbsp;zamženýma očima. Ale královnami celého večera byly Nana s&nbsp;Pavlínkou, které si&nbsp;směly nechat bílé šaty a&nbsp;seděly celé napřímené, aby si&nbsp;na&nbsp;nich neudělaly skvrnu. Při každém soustu na&nbsp;ně&nbsp;někdo pokřikoval, aby nenakláněly tolik hlavu a&nbsp;jedly slušně. Nanu to&nbsp;nakonec dopálilo a&nbsp;vyprskla si&nbsp;všechno víno na&nbsp;živůtek. Byl z&nbsp;toho velký rozruch, hned ji&nbsp;svlékli a&nbsp;živůtek namočili do&nbsp;sklenice s&nbsp;vodou.</span></p>
          <p class="chunk" data-nb-ref-number="24" data-nb-words="62" data-nb-chars="364"><span class="idea" data-nb-ref-number="24" id="idea24" data-nb-words="62" data-nb-chars="364">Při zákusku se&nbsp;začalo vážně hovořit o&nbsp;budoucnosti obou děvčat. Paní Bochová prý už&nbsp;je&nbsp;rozhodnuta. Pavlínka půjde do&nbsp;zlatnictví a&nbsp;bude dělat takovou tu&nbsp;prolamovanou práci, dá&nbsp;se&nbsp;přitom vydělat pět až&nbsp;šest franků. Gervaisa ještě nevěděla, Nana zatím k&nbsp;ničemu nejevila žádné zvláštní sklony. Takhle lítat po&nbsp;ulici, na&nbsp;to&nbsp;by&nbsp;byla, ale jinak jí&nbsp;jdou ruce spíš od&nbsp;práce.</span></p>
          <p class="chunk" data-nb-ref-number="25" data-nb-words="17" data-nb-chars="108"><span class="idea" data-nb-ref-number="25" id="idea25" data-nb-words="17" data-nb-chars="108">„Být vámi, dala bych ji&nbsp;na&nbsp;květinářství,“ nadhodila paní Leratová. „Je to&nbsp;slušné a&nbsp;docela pěkné zaměstnání.“</span></p>
          <p class="chunk" data-nb-ref-number="26" data-nb-words="9" data-nb-chars="71"><span class="idea" data-nb-ref-number="26" id="idea26" data-nb-words="9" data-nb-chars="71">„Jo, květinářky jsou všechny lehké holky!“ zabručel pohrdavě Lorilleux.</span></p>
          <p class="chunk" data-nb-ref-number="27" data-nb-words="30" data-nb-chars="183"><span class="idea" data-nb-ref-number="27" id="idea27" data-nb-words="30" data-nb-chars="183">„A&nbsp;co já? No&nbsp;vy&nbsp;nejste zrovna galantní!“ ohradila se&nbsp;nakvašeně vysoká vdova. „Abyste věděl, já&nbsp;nejsem taková čubka, abych roztáhla všechny packy do&nbsp;vzduchu, když na&nbsp;mě&nbsp;někdo zapíská!“</span></p>
          <p class="chunk" data-nb-ref-number="28" data-nb-words="11" data-nb-chars="74"><span class="idea" data-nb-ref-number="28" id="idea28" data-nb-words="11" data-nb-chars="74">Všichni ji&nbsp;napomínali, aby se&nbsp;mírnila: „Paní Leratová! Ale paní Leratová!“</span></p>
          <p class="chunk" data-nb-ref-number="29" data-nb-words="88" data-nb-chars="513"><span class="idea" data-nb-ref-number="29" id="idea29" data-nb-words="88" data-nb-chars="513">A&nbsp;upozorňovali ji&nbsp;po&nbsp;očku na&nbsp;obě žabky, které byly dnes u&nbsp;prvního přijímání a&nbsp;které teď strkaly nosy do&nbsp;sklenic, aby nevyprskly smíchy. Z&nbsp;ohledů k&nbsp;nim mluvili dnes i&nbsp;pánové celý večer jen slušně. Ale paní Leratová se&nbsp;nenechala napomenout. Co&nbsp;teď řekla, to&nbsp;prý mohou slyšet kolikrát i&nbsp;v&nbsp;nejlepší společnosti. Ostatně zakládala si&nbsp;na&nbsp;tom, jak se&nbsp;dovede vybraně vyjadřovat, a&nbsp;často jí&nbsp;lidé skládali poklony za&nbsp;to, jak dovede všechno pěkně zaokrouhleně povědět, i&nbsp;před dětmi, a&nbsp;vůbec přitom nevybočí z&nbsp;mezí slušnosti.</span></p>
          <p class="chunk" data-nb-ref-number="30" data-nb-words="46" data-nb-chars="259"><span class="idea" data-nb-ref-number="30" id="idea30" data-nb-words="46" data-nb-chars="259">„Abyste věděl, mezi květinářkami jsou moc slušné ženské!“ křičela. „Jsou jako všechny ostatní, to&nbsp;se&nbsp;ví, že&nbsp;nejsou ze&nbsp;dřeva. Ale umějí se&nbsp;držet a&nbsp;mají vkus, když už&nbsp;se&nbsp;s&nbsp;někým spustí… Ano, to&nbsp;mají od&nbsp;těch květin. Proto jsem taky já&nbsp;zůstala odjakživa poctivá…“</span></p>
          <p class="chunk" data-nb-ref-number="31" data-nb-words="42" data-nb-chars="232"><span class="idea" data-nb-ref-number="31" id="idea31" data-nb-words="42" data-nb-chars="232">„Inu, já&nbsp;proti květinám nic nemám, chraň bůh!“ přerušila ji&nbsp;Gervaisa. „Jde jen o&nbsp;to, aby se&nbsp;to&nbsp;líbilo Naně, nic víc; člověk nikdy nesmí děti do&nbsp;povolání nutit… Tak co, Nano? Nedělej hloupou a&nbsp;odpověz! Líbilo by&nbsp;se&nbsp;ti&nbsp;dělat květiny?“</span></p>
          <p class="chunk" data-nb-ref-number="32" data-nb-words="27" data-nb-chars="172"><span class="idea" data-nb-ref-number="32" id="idea32" data-nb-words="27" data-nb-chars="172">Nana se&nbsp;zatím nakláněla nad talířem, sbírala nasliněným prstem drobečky z&nbsp;koláče a&nbsp;pak si&nbsp;ho&nbsp;olizovala. Nijak s&nbsp;odpovědí nespěchala. Zasmála se&nbsp;uličnicky jako zkažená žába.</span></p>
          <p class="chunk" data-nb-ref-number="33" data-nb-words="6" data-nb-chars="42"><span class="idea" data-nb-ref-number="33" id="idea33" data-nb-words="6" data-nb-chars="42">„Ale ano, maminko, líbilo,“ řekla konečně.</span></p>
          <p class="chunk" data-nb-ref-number="34" data-nb-words="127" data-nb-chars="766"><span class="idea" data-nb-ref-number="34" id="idea34" data-nb-words="127" data-nb-chars="766">A&nbsp;tím byla věc hned na&nbsp;místě dojednána. Coupeau souhlasil, aby paní Leratová hned zítra odvedla holku s&nbsp;sebou do&nbsp;dílny v&nbsp;Káhirské ulici. A&nbsp;všichni se&nbsp;vážně rozhovořili o&nbsp;životních povinnostech. Boche prohlásil, že&nbsp;Nana s&nbsp;Pavlínkou už&nbsp;jsou ženy, když teď mají po&nbsp;prvním přijímání. Poisson k&nbsp;tomu dodal, že&nbsp;teď už&nbsp;budou muset umět vařit, spravovat ponožky a&nbsp;vést domácnost. Někdo dokonce nadhodil, že&nbsp;se&nbsp;vdají a&nbsp;jednou také budou mít děti. Holky poslouchaly, potutelně se&nbsp;smály a&nbsp;pošťuchovaly se, celé pyšné, že&nbsp;už&nbsp;jsou z&nbsp;nich ženy; byly uzardělé a&nbsp;celé rozpačité v&nbsp;těch bílých šatech. Nejvíc jim zalahodilo, když se&nbsp;jich Lantier žertem zeptal, jestli už&nbsp;nemají nějakého galána. A&nbsp;Nana se&nbsp;musela přiznat, že&nbsp;má&nbsp;ráda Viktora Fauconnierů, syna maminčiny zaměstnavatelky.</span></p>
          <p class="chunk" data-nb-ref-number="35" data-nb-words="52" data-nb-chars="292"><span class="idea" data-nb-ref-number="35" id="idea35" data-nb-words="52" data-nb-chars="292">„Víte,“ řekla paní Lorilleuxová před Bochovými, když se&nbsp;společnost rozcházela, „je to&nbsp;naše kmotřenka, ale jak z&nbsp;ní udělají květinářku, tak o&nbsp;ní od&nbsp;té&nbsp;chvíle nechceme ani slyšet. Bude jen o&nbsp;jednu couru na&nbsp;bulvárech víc… Uvidíte, že&nbsp;dřív jak za&nbsp;půl roku začne vyvádět a&nbsp;úplně se&nbsp;na&nbsp;ně&nbsp;vykašle.“</span></p>
          <p class="chunk" data-nb-ref-number="36" data-nb-words="88" data-nb-chars="488"><span class="idea" data-nb-ref-number="36" id="idea36" data-nb-words="88" data-nb-chars="488">Když se&nbsp;vraceli nahoru spát, shodli se&nbsp;Coupeauovi na&nbsp;tom, že&nbsp;se&nbsp;to&nbsp;všechno pěkně vydařilo a&nbsp;že ti&nbsp;Poissonovi nejsou zlí lidé. Gervaisa dokonce usoudila, že&nbsp;je&nbsp;krám hezky zařízený. Čekala, že&nbsp;jí&nbsp;to&nbsp;přijde aspoň trochu líto, až&nbsp;bude večer sedět ve&nbsp;svém bývalém bytě, kde se&nbsp;teď roztahují jiní, a&nbsp;sama se&nbsp;divila, že&nbsp;ji&nbsp;ani na&nbsp;chvilku nepopadl vztek. Když se&nbsp;Nana svlékala, zeptala se&nbsp;matky, jestli ta&nbsp;slečna z&nbsp;druhého patra, která se&nbsp;minulý měsíc vdávala, měla taky šaty z&nbsp;mušelínu jako ona.</span></p>
          <p class="chunk" data-nb-ref-number="37" data-nb-words="316" data-nb-chars="1867"><span class="idea" data-nb-ref-number="37" id="idea37" data-nb-words="316" data-nb-chars="1867">Ale byl to&nbsp;také poslední hezký den téhle rodiny. Uplynuly dva roky a&nbsp;Coupeauovi upadali pořád níž a&nbsp;níž. Zvlášť v&nbsp;zimě bývalo zle. V&nbsp;létě měli ještě jakžtakž co&nbsp;jíst, ale s&nbsp;deštěm a&nbsp;zimou přicházel hlad, hádky před vymetenou špižírnou a&nbsp;prázdné talíře k&nbsp;večeři v&nbsp;té jejich malé díře, kde to&nbsp;táhlo jak někde na&nbsp;Sibiři. Ten zatracený prosinec se&nbsp;k&nbsp;nim pokaždé přiblížil skulinou pode dveřmi a&nbsp;přinášel jen samé zlé věci; na&nbsp;stavbách nebyla práce, protože se&nbsp;v&nbsp;mrazu nedělalo a&nbsp;v&nbsp;dešti také ne; všude se&nbsp;roztahovala černá bída. První zimu ještě občas zatopili a&nbsp;krčili se&nbsp;kolem kamínek, raději nejedli, jen aby měli teplo. Ale druhý rok se&nbsp;kamna za&nbsp;celou zimu ani neohřála a&nbsp;jen studila v&nbsp;místnosti, kde pochmurně stála jako železný patník. A&nbsp;největší čáru přes rozpočet jim dělalo a&nbsp;nejvíc je&nbsp;přivádělo k&nbsp;zoufalství, když museli platit nájemné. Ach, ten lednový kvartál, když doma nebyla ani suchá kůrka a&nbsp;Boche přišel se&nbsp;stvrzenkou! Byla tenkrát největší zima, fičelo zrovna od&nbsp;severu. Příští sobotu přišel pan Marescot, měl na&nbsp;sobě teploučký zimník a&nbsp;velké pracky měl navlečené ve&nbsp;vlněných rukavicích, a&nbsp;mluvil pořád o&nbsp;soudní výpovědi, zatímco venku padal sníh, jako by&nbsp;jim už&nbsp;ustýlal v&nbsp;bělostných peřinách na&nbsp;dlažbě. Byli by&nbsp;tenkrát prodali třeba vlastní tělo, aby měli čím zaplatit nájemné. Kvůli té&nbsp;činži byly hrnce prázdné a&nbsp;kamínka studená. Ostatně podobný nářek byl po&nbsp;celém domě. Ve&nbsp;všech patrech lidé plakali a&nbsp;ta truchlivá hudba zněla po&nbsp;všech schodištích a&nbsp;po všech chodbách. Ani kdyby v&nbsp;každém bytě někdo umřel, nebylo by&nbsp;slyšet v&nbsp;domě tak žalostný nářek, bylo to&nbsp;jako kvílení varhan. Opravdový den posledního soudu, konec světa, který nikdo nemůže přežít, pohroma na&nbsp;chudáky. Jedna ženská ze&nbsp;třetího poschodí si&nbsp;týden chodila vydělávat na&nbsp;ulici a&nbsp;postávala na&nbsp;rohu ulice Gelhomme. Jeden dělník, zedník z&nbsp;pátého patra, ukradl peníze u&nbsp;svého zaměstnavatele.</span></p>
          <p class="chunk" data-nb-ref-number="38" data-nb-words="443" data-nb-chars="2717"><span class="idea" data-nb-ref-number="38" id="idea38" data-nb-words="443" data-nb-chars="2717">Coupeauovi si&nbsp;to&nbsp;všechno zavinili sami, o&nbsp;tom nebylo pochyb. Život je&nbsp;sice těžký, ale člověk ho&nbsp;vždycky nějak se&nbsp;ctí proklepe, když je&nbsp;spořádaný a&nbsp;šetrný; nejlíp je&nbsp;to&nbsp;vidět na&nbsp;Lorilleuxových, kteří přinesou činži vždycky včas, zabalenou do&nbsp;kousku špinavého papíru. Ale ti&nbsp;žili opravdu jako hubení pavouci, že&nbsp;by&nbsp;člověku i&nbsp;tu práci znechutili. Nana ještě nevydělávala v&nbsp;květinářství nic; naopak teď na&nbsp;sebe hodně spotřebovala. Gervaisa měla u&nbsp;paní Fauconnierové čím dál tím horší pověst. Pracovala čím dál hůř a&nbsp;často i&nbsp;prádlo zpackala, takže jí&nbsp;zaměstnavatelka snížila mzdu na&nbsp;čtyřicet pětníků, to&nbsp;dostávaly nejhorší dělnice. Přitom byla Gervaisa velmi pyšná a&nbsp;nedůtklivá a&nbsp;každému hned odsekla, že&nbsp;měla sama vlastní prádelnu a&nbsp;že ji&nbsp;nebude nikdo nic učit. Vynechávala celé dny v&nbsp;práci, a&nbsp;když ji&nbsp;něco popadlo, dávala hned výpověď. Například jednou, když paní Fauconnierová přijala do&nbsp;práce paní Putoisovou, Gervaisa prohlásila, že&nbsp;nebude dělat vedle své bývalé dělnice, a&nbsp;tak se&nbsp;urazila, že&nbsp;ji&nbsp;v&nbsp;prádelně čtrnáct dní neviděli. Vždycky ji&nbsp;po&nbsp;takových vrto­ších přijali do&nbsp;práce zpátky, ale jen z&nbsp;milosrdenství, a&nbsp;ona pak byla tím zahořklejší. Týdenní výplata, pochopitelně, nebývala nijak skvělá; a&nbsp;Gervaisa trpce říkala, že&nbsp;nakonec bude ještě muset paní Fauconnierové v&nbsp;sobotu doplácet. A&nbsp;pokud šlo o&nbsp;Coupeaua, ten, jestli vůbec dělal, tak určitě dával práci státu zadarmo. Protože od&nbsp;té&nbsp;doby, co&nbsp;se&nbsp;vrátil z&nbsp;Etampes, od&nbsp;něho Gervaisa neviděla ani šesták. Když se&nbsp;po&nbsp;výplatě vracel domů, ani se&nbsp;ho&nbsp;už&nbsp;neptala, co&nbsp;nese. Přicházel s&nbsp;vymetenou kapsou, klátil rukama, někdy ani kapesník neměl. Panebože, musel ten smrkáč někde ztratit, nebo mu&nbsp;ho&nbsp;nějaký mrcha kamarád vyfouknul. První čas se&nbsp;pokoušel to&nbsp;nějak vymluvit, vymýšlel si&nbsp;všelijaké účty, deset franků na&nbsp;nějakou sbírku nebo předplatné, dvacet franků mu&nbsp;muselo vypadnout touhletou dírou v&nbsp;kapse, padesáti fraky zaplácl nějaký vymyšlený dluh. Ale potom už&nbsp;se&nbsp;ani nenamáhal. Peníze se&nbsp;prostě vypařily a&nbsp;dost. Nemá už&nbsp;je&nbsp;v&nbsp;kapse, má&nbsp;je&nbsp;v&nbsp;břiše. Taky způsob, jak je&nbsp;své staré přinést domů. Pradlena chodívala někdy na&nbsp;radu paní Bochové čekat muže, když šel z&nbsp;práce, aby sbalila prachy ještě zatepla. Ale nebylo to&nbsp;moc platné, kumpáni Coupeaua varovali a&nbsp;peníze se&nbsp;přestěhovaly do&nbsp;boty nebo na&nbsp;nějaké ještě horší místo. Paní Bochová v&nbsp;tom byla velmi pálená, protože Boche jí&nbsp;často ulejval desetifranky, aby mohl hostit pečeným králíčkem všelijaké ty&nbsp;své roztomilé dámičky. Prohlížela mu&nbsp;pečlivě všechny záhyby šatů a&nbsp;našla obyčejně desetifrank, který jí&nbsp;chyběl do&nbsp;počtu, zašitý ve&nbsp;štítku u&nbsp;čepice mezi kůží a&nbsp;látkou. Ale klempíř, ten si&nbsp;nevycpával šaty zlatem. Kdepak, ten si&nbsp;ho&nbsp;schovával rovnou do&nbsp;břicha. A&nbsp;Gervaisa přece nemohla vzít nůžky a&nbsp;rozpárat mu&nbsp;panděro.</span></p>
          <p class="chunk" data-nb-ref-number="39" data-nb-words="329" data-nb-chars="1837"><span class="idea" data-nb-ref-number="39" id="idea39" data-nb-words="329" data-nb-chars="1837">Ano, bylo to&nbsp;jenom jejich vinou, jestliže domácnost upadala stále víc a&nbsp;víc. Ale něco takového si&nbsp;nikdo nepřizná, zvlášť když je&nbsp;zabředlý v&nbsp;bryndě až&nbsp;po&nbsp;uši. Naříkali si&nbsp;na&nbsp;osud, tvrdili, že&nbsp;mají smůlu a&nbsp;že je&nbsp;pánbůh nemá rád. Doma u&nbsp;nich byl teď denně cirkus. Hádali se&nbsp;od&nbsp;rána do&nbsp;večera. Ale přitom se&nbsp;ještě neprali, jenom sem tam padla facka, když někomu v&nbsp;ráži uletěla ruka. Nejsmutnější bylo, že&nbsp;od&nbsp;nich už&nbsp;dávno uletěly všechny laskavé city jako kanárci, když se&nbsp;otevře klec. Rodinné teplo, které drží pohromadě otce, matku a&nbsp;děti, od&nbsp;nich vyprchalo a&nbsp;oni se&nbsp;třásli zimou každý sám ve&nbsp;svém koutě. Všichni tři, Coupeau, Gervaisa i&nbsp;Nana, byli na&nbsp;sebe pořád jak psi, pro každou maličkost se&nbsp;hádali, v&nbsp;očích měli nenávist; jako by&nbsp;se&nbsp;tu&nbsp;něco polámalo, jako by&nbsp;prasklo velké pero, které drží rodinu pohromadě, to&nbsp;společné pouto, které u&nbsp;šťastných lidí způsobuje, že&nbsp;všechna srdce bijí stejným rytmem. Gervaisa už&nbsp;nebývala tak rozčilená jako dřív, když teď viděla Coupeaua, jak se&nbsp;houpe na&nbsp;okapové rouře dvanáct nebo patnáct metrů nad chodníkem. Nebyla by&nbsp;ho&nbsp;sama strčila, to&nbsp;ne, ale kdyby sám od&nbsp;sebe sklouznul, namouvěru, svět by&nbsp;o&nbsp;mnoho nepřišel. Ve&nbsp;dnech, kdy se&nbsp;doma hádali, na&nbsp;něho křičela, že&nbsp;už&nbsp;se&nbsp;nemůže dočkat, až&nbsp;jí&nbsp;ho&nbsp;přinesou na&nbsp;márách. Čeká prý na&nbsp;to, bude to&nbsp;pro ni&nbsp;jenom spasení. Nač je&nbsp;ten ožrala na&nbsp;světě? Jen aby ji&nbsp;soužil, aby jí&nbsp;všechno prochlastal a&nbsp;aby ji&nbsp;strhával do&nbsp;bláta. Takové mužské jako on, kteří nejsou k&nbsp;ničemu, je&nbsp;nejlepší co&nbsp;nejrychleji šoupnout do&nbsp;díry a&nbsp;zatančit si&nbsp;nad jejich hrobem polku, že&nbsp;už&nbsp;je&nbsp;od&nbsp;nich zaplaťpánbůh pokoj. A&nbsp;když matka nadávala, dcera jí&nbsp;dvojnásob přizvukovala. Nana čítala v&nbsp;novinách zprávy o&nbsp;neštěstích a&nbsp;nehodách a&nbsp;pronášela nad nimi úvahy jako zkažená holka. Ten táta prý má&nbsp;takovou kliku, že&nbsp;ho&nbsp;povalil omnibus a&nbsp;on se&nbsp;ani neprobral z&nbsp;opice. Kdy už&nbsp;ten neřád jednou chcípne!</span></p>
          <p class="chunk" data-nb-ref-number="40" data-nb-words="338" data-nb-chars="1925"><span class="idea" data-nb-ref-number="40" id="idea40" data-nb-words="338" data-nb-chars="1925">Uprostřed toho života, ztrpklého bídou, trpěla Gervaisa ještě také tím, že&nbsp;všude kolem sebe viděla zuřit hlad. Tenhle kout domu byl zákoutím největších chudáků; jako by&nbsp;se&nbsp;tu&nbsp;tři nebo čtyři rodiny smluvily, že&nbsp;nebudou mít každý den co&nbsp;jíst. Dveře mohly být otevřené, ale kuchyňských vůní z&nbsp;nich vycházelo pramálo. Na&nbsp;celé dlouhé chodbě vládlo hřbitovní ticho a&nbsp;zdi tu&nbsp;zněly dutě jako prázdné žaludky. Jen chvílemi se&nbsp;odněkud ozýval cirkus, ženský pláč a&nbsp;nářek hladových dětí, jak se&nbsp;někde v&nbsp;rodině hádali, aby zapomněli na&nbsp;hlad. Jako by&nbsp;se&nbsp;tu&nbsp;v&nbsp;křeči stahoval jediný společný chřtán, zející všemi těmi hladově otevřenými ústy. Prsa se&nbsp;tu&nbsp;každému propadala jen od&nbsp;vdechování toho vzduchu, kde by&nbsp;ani komáři nevydrželi pro nedostatek potravy. Nejvíc litovala Gervaisa pořád starého Bru, který živořil v&nbsp;té své díře pod schůdky. Zalézal tam jako sysel a&nbsp;choulil se&nbsp;tam do&nbsp;klubíčka, aby mu&nbsp;nebyla taková zima. Celé dny tam bez hnutí lehával na&nbsp;hromadě slámy. Pro hlad už&nbsp;ani nevycházel ven, k&nbsp;čemu by&nbsp;mu&nbsp;to&nbsp;bylo, udělat si&nbsp;na&nbsp;ulici ještě větší chuť k&nbsp;jídlu, když ho&nbsp;na&nbsp;oběd stejně nikdo nepozve. Když se&nbsp;několik dní za&nbsp;sebou neobjevil, sousedé vždycky pootevřeli dveře a&nbsp;dívali se, jestli už&nbsp;není po&nbsp;něm. Ale ne, pořád ještě žil, ne&nbsp;mnoho, ale jen tak trošičku, jedním okem; doklepe to&nbsp;až&nbsp;do&nbsp;té&nbsp;smrti, která si&nbsp;ho&nbsp;pořád nechce vzít. Když měla Gervaisa chleba, házela mu&nbsp;tam kůrky. Jestliže se&nbsp;teď stávala zlou a&nbsp;nenáviděla všechny muže kvůli Coupeauovi, ke&nbsp;zvířatům měla pořád ještě upřímný soucit; a&nbsp;starý Bru, ten chudák děda, kterého tu&nbsp;nechali chcípat, protože už&nbsp;nemohl udržet v&nbsp;ruce žádný nástroj, byl pro ni&nbsp;jako nějaký pes, vysloužilé domácí zvíře, kterého už&nbsp;pohodný nechce ani na&nbsp;kůži a&nbsp;na sádlo. Bylo jí&nbsp;těžko u&nbsp;srdce při tom vědomí, že&nbsp;tu&nbsp;pořád je, na&nbsp;druhé straně chodby, opuštěný bohem i&nbsp;lidmi, že&nbsp;tráví jenom sám ze&nbsp;sebe a&nbsp;je už&nbsp;drobounký jako dítě, scvrklý a&nbsp;vysušený jako pomeranč, když ho&nbsp;necháme sušit na&nbsp;krbu.</span></p>
          <p class="chunk" data-nb-ref-number="41" data-nb-words="274" data-nb-chars="1695"><span class="idea" data-nb-ref-number="41" id="idea41" data-nb-words="274" data-nb-chars="1695">Na&nbsp;pradlenu také tíživě doléhalo sousedství funebráka Bazougea. Oba pokoje dělila jen tenounká přepážka. Slyšela všechno, jak jen hnul prstem. Pokaždé, když večer přišel domů, poslouchala bezděky, co&nbsp;dělá; černý klobouk odhozený na&nbsp;prádelník zaduněl, jako když padá hrouda do&nbsp;hrobu, černý kabát pověšený na&nbsp;věšák zašustil o&nbsp;stěnu jako křídla nočního ptáka, ošuntělé černé šaty odhazované na&nbsp;zem plnily celý pokoj smutečním šramotem. Poslouchala ho, jak přechází, a&nbsp;lekala se&nbsp;při každém jeho pohybu, trhala sebou strachy, když vrazil do&nbsp;nábytku nebo zarachotil nádobím. Musila na&nbsp;toho zatraceného ochlastu pořád myslet, budil v&nbsp;ní nejasný strach smíšený se&nbsp;zvědavostí. Ustavičně byl veselý, kapsu měl vždycky plnou, v&nbsp;hlavě samé povyražení, kašlal, plival, zpíval si&nbsp;odrhovačky, říkal si&nbsp;všelijaké sprosťárny a&nbsp;potýkal se&nbsp;vždycky se&nbsp;všemi čtyřmi stěnami, než se&nbsp;dostal do&nbsp;postele. Gervaisa z&nbsp;toho bývala celá bledá a&nbsp;říkala si, co&nbsp;tam asi dělá. Představovala si&nbsp;hrozné věci, napadalo ji, že&nbsp;si&nbsp;třeba přinesl domů mrtvolu a&nbsp;teď ji&nbsp;strká pod postel. Panebože, vždyť přece v&nbsp;novinách jednou psali, jak si&nbsp;jeden zřízenec pohřebního ústavu schovával doma dětské rakvičky, aby si&nbsp;ušetřil námahu, a&nbsp;odnesl je&nbsp;pak na&nbsp;hřbitov všechny najednou! Jistá věc, že&nbsp;bylo stěnou cítit mrtvolný zápach, když starý Bazouge přišel domů. Jako kdyby člověk bydlel někde na&nbsp;hřbitově rovnou uprostřed hrobů! Děsila se&nbsp;toho chlapa, jak se&nbsp;tak pořád sám pro sebe směje, jako by&nbsp;ho&nbsp;to&nbsp;řemeslo rozveselovalo. I&nbsp;když už&nbsp;přestal s&nbsp;tím rámusem a&nbsp;převalil se&nbsp;konečně na&nbsp;záda, chrápal tak divně, že&nbsp;se&nbsp;z&nbsp;toho pradleně tajil dech. Celé hodiny nastavovala uši a&nbsp;zdálo se&nbsp;jí, že&nbsp;u&nbsp;souseda procházejí pohřební průvody jeden za&nbsp;druhým.</span></p>
          <p class="chunk" data-nb-ref-number="42" data-nb-words="271" data-nb-chars="1591"><span class="idea" data-nb-ref-number="42" id="idea42" data-nb-words="271" data-nb-chars="1591">Ano, nejhorší bylo, že&nbsp;při vší té&nbsp;hrůze to&nbsp;Gervaisu přitahovalo tak, že&nbsp;musela chtěj nechtěj vždycky přitisknout ucho na&nbsp;stěnu, aby lépe slyšela. Bazouge na&nbsp;ni&nbsp;působil tak, jako krasavci působí na&nbsp;počestné ženy; chtěly by&nbsp;si&nbsp;s&nbsp;nimi něco začít, ale neodvažují se, protože je&nbsp;zdržuje dobré vychování. A&nbsp;tak i&nbsp;Gervaisa; kdyby ji&nbsp;nebyl zdržoval strach, byla by&nbsp;si&nbsp;ráda sáhla na&nbsp;smrt, okusila ji, jak to&nbsp;vypadá. Bývala někdy tak divná, když se&nbsp;zatajeným dechem pozorně číhala, zda jí&nbsp;Bazouge nějakým pohybem to&nbsp;tajemství neodhalí, že&nbsp;se&nbsp;jí&nbsp;Coupeau poškleboval, jestli snad není do&nbsp;toho funebráka vedle zamilovaná. Gervaisa se&nbsp;rozčilovala a&nbsp;říkala, že&nbsp;by&nbsp;se&nbsp;nejradši odstěhovala, jak je&nbsp;jí&nbsp;to&nbsp;sousedství odporné; ale sotva se&nbsp;dědek vrátil domů s&nbsp;tou svou hřbitovní vůní, přepadaly ji&nbsp;ty&nbsp;myšlenky chtěj nechtěj znova a&nbsp;začínala se&nbsp;zas tvářit dychtivě a&nbsp;ustrašeně jako počestná manželka, která sní o&nbsp;tom, být manželovi nevěrná. Copak jí&nbsp;už&nbsp;dvakrát nenabídl, že&nbsp;ji&nbsp;zabalí do&nbsp;prostěradla a&nbsp;odnese s&nbsp;sebou na&nbsp;takovou postýlku, kde se&nbsp;tak blaženě spinká, že&nbsp;člověk v&nbsp;tu ránu zapomene na&nbsp;všechny starosti? Možná že&nbsp;je&nbsp;to&nbsp;opravdu to&nbsp;nejpříjemnější, co&nbsp;může být? Pozvolna se&nbsp;jí&nbsp;zmocňovala čím dál tím palčivější touha to&nbsp;okusit. Byla by&nbsp;to&nbsp;chtěla zkusit tak na&nbsp;čtrnáct dní, na&nbsp;měsíc. Ach, moci tak zaspat celý měsíc, hlavně v&nbsp;zimě, lednový kvartál, kdy samými starostmi div nepojde! Ale nebylo to&nbsp;možné, jak člověk usne na&nbsp;hodinu, potom už&nbsp;musí spát pořád; a&nbsp;to pomyšlení ji&nbsp;vždycky rázem zchladilo, touha po&nbsp;smrti byla tatam, když si&nbsp;uvědomila, jak věčné a&nbsp;nesmlouvavé přátelství ta&nbsp;matička země vyžaduje.</span></p>
          <p class="chunk" data-nb-ref-number="43" data-nb-words="64" data-nb-chars="361"><span class="idea" data-nb-ref-number="43" id="idea43" data-nb-words="64" data-nb-chars="361">Ale jednou večer v&nbsp;lednu přece jen zabušila oběma pěstmi na&nbsp;stěnu. Prožila hrozný týden, kdekdo se&nbsp;na&nbsp;ni&nbsp;utrhoval, v&nbsp;kapse neměla ani vindru a&nbsp;začínala být dočista zoufalá. Tehdy večer jí&nbsp;ještě ke&nbsp;všemu nebylo dobře, třásla se&nbsp;horečkou a&nbsp;před očima jí&nbsp;tančily ohnivé kruhy. Nejdřív měla jednu chvíli chuť skočit z&nbsp;okna, ale potom začala bušit na&nbsp;stěnu a&nbsp;volala:</span></p>
          <p class="chunk" data-nb-ref-number="44" data-nb-words="4" data-nb-chars="29"><span class="idea" data-nb-ref-number="44" id="idea44" data-nb-words="4" data-nb-chars="29">„Pane Bazouge! Pane Bazouge!“</span></p>
          <p class="chunk" data-nb-ref-number="45" data-nb-words="26" data-nb-chars="150"><span class="idea" data-nb-ref-number="45" id="idea45" data-nb-words="26" data-nb-chars="150">Funebrák si&nbsp;zrovna zouval boty a&nbsp;zpíval si&nbsp;k&nbsp;tomu <em>Byly jednou tři hezké holčičky</em>. Asi měl dneska pěkný výdělek, protože byl ještě veselejší než jindy.</span></p>
          <p class="chunk" data-nb-ref-number="46" data-nb-words="7" data-nb-chars="56"><span class="idea" data-nb-ref-number="46" id="idea46" data-nb-words="7" data-nb-chars="56">„Pane Bazouge! Pane Bazouge!“ křikla Gervaisa hlasitěji.</span></p>
          <p class="chunk" data-nb-ref-number="47" data-nb-words="51" data-nb-chars="290"><span class="idea" data-nb-ref-number="47" id="idea47" data-nb-words="51" data-nb-chars="290">Copak ji&nbsp;neslyší? Může si&nbsp;ji&nbsp;hned vzít, může ji&nbsp;chytit za&nbsp;krk a&nbsp;odnést tam, kam nosí všechny ostatní ženské, chudé i&nbsp;bohaté, všechny je&nbsp;dovede utěšit. Dožíralo ji, že&nbsp;si&nbsp;zpívá o&nbsp;těch třech hezkých holčičkách, protože jí&nbsp;to&nbsp;připadalo jako pohrdání od&nbsp;mužského, který má&nbsp;příliš mnoho milenek.</span></p>
          <p class="chunk" data-nb-ref-number="48" data-nb-words="15" data-nb-chars="90"><span class="idea" data-nb-ref-number="48" id="idea48" data-nb-words="15" data-nb-chars="90">„Copak se&nbsp;děje?“ zablábolil Bazouge. „Chystá se&nbsp;snad někdo umřít?… Už&nbsp;na&nbsp;to&nbsp;jdu, matičko!“</span></p>
          <p class="chunk" data-nb-ref-number="49" data-nb-words="105" data-nb-chars="578"><span class="idea" data-nb-ref-number="49" id="idea49" data-nb-words="105" data-nb-chars="578">Ale při tom chraplavém hlasu se&nbsp;Gervaisa probudila jako ze&nbsp;zlého snu. Co&nbsp;to&nbsp;udělala? Vždyť zabouchala na&nbsp;stěnu! A&nbsp;najednou, jako když jí&nbsp;dá&nbsp;ránu do&nbsp;zad, strach jí&nbsp;podlomil nohy a&nbsp;couvala zpátky, jako by&nbsp;už&nbsp;viděla funebrákovy hrubé ruce, jak se&nbsp;protahují stěnou a&nbsp;chytají ji&nbsp;za&nbsp;pačesy. Ne, ne, nechce, není na&nbsp;to&nbsp;ještě připravena. Jestli ťukala, tak to&nbsp;jenom zavadila o&nbsp;zeď loktem, když se&nbsp;obracela, ani si&nbsp;toho nevšimla. Hrůza jí&nbsp;svírala celé tělo od&nbsp;kolen až&nbsp;k&nbsp;ramenům, když si&nbsp;pomyslela, že&nbsp;by&nbsp;ji&nbsp;starý Bazouge mohl vláčet v&nbsp;náručí celou ztuhlou a&nbsp;v&nbsp;obličeji bílou jako stěna.</span></p>
          <p class="chunk" data-nb-ref-number="50" data-nb-words="22" data-nb-chars="133"><span class="idea" data-nb-ref-number="50" id="idea50" data-nb-words="22" data-nb-chars="133">„Tak co? Najednou už&nbsp;tam nikdo není?“ ozval se&nbsp;znovu Bazouge do&nbsp;nastalého ticha. „Počkejte chvilku, to&nbsp;já&nbsp;zas dámám vždycky vyhovím!“</span></p>
          <p class="chunk" data-nb-ref-number="51" data-nb-words="14" data-nb-chars="97"><span class="idea" data-nb-ref-number="51" id="idea51" data-nb-words="14" data-nb-chars="97">„I&nbsp;nic, nic,“ vypravila ze&nbsp;sebe konečně pradlena zadrhnutým hlasem. „Nic už&nbsp;nepotřebuju. Děkuju.“</span></p>
          <p class="chunk" data-nb-ref-number="52" data-nb-words="35" data-nb-chars="210"><span class="idea" data-nb-ref-number="52" id="idea52" data-nb-words="35" data-nb-chars="210">Zatímco funebrák s&nbsp;bručením usínal, zůstala Gervaisa v&nbsp;úzkostech stát, poslouchala a&nbsp;neodvažovala se&nbsp;ani pohnout ze&nbsp;strachu, aby si&nbsp;nemyslel, že&nbsp;na&nbsp;něho zase klepe. Zadušovala se, že&nbsp;teď už&nbsp;si&nbsp;bude dávat pozor.</span></p>
          <p class="chunk" data-nb-ref-number="53" data-nb-words="31" data-nb-chars="178"><span class="idea" data-nb-ref-number="53" id="idea53" data-nb-words="31" data-nb-chars="178">I&nbsp;kdyby třeba umírala, nepožádá souseda o&nbsp;pomoc. Říkala si&nbsp;to&nbsp;jen tak, aby si&nbsp;dodala odvahy, protože v&nbsp;některých chvílích přes všechen odpor v&nbsp;sobě pořád cítila tu&nbsp;děsivou touhu.</span></p>
          <p class="chunk" data-nb-ref-number="54" data-nb-words="276" data-nb-chars="1627"><span class="idea" data-nb-ref-number="54" id="idea54" data-nb-words="276" data-nb-chars="1627">A&nbsp;přece v&nbsp;tom bědném koutu, uprostřed vlastních i&nbsp;cizích starostí, nacházela Gervaisa krásný příklad statečnosti u&nbsp;Bijardových. Malá Lalie, osmiletá žabka, ten mrňavý cvrček, se&nbsp;starala o&nbsp;celou domácnost a&nbsp;udržovala ji&nbsp;v&nbsp;čistotě jako dospělá ženská. A&nbsp;práce měla víc než dost, měla na&nbsp;starosti dva malé haranty, tříletého bratříčka Julia a&nbsp;pětiletou Jindřišku, na&nbsp;které musela dávat celý den pozor, i&nbsp;když zametala anebo myla nádobí. Od&nbsp;té&nbsp;doby, co&nbsp;Bijard zabil svou starou kopancem do&nbsp;břicha, dělala Lalie oběma sourozencům maminku. Beze slova, sama od&nbsp;sebe nastoupila na&nbsp;její místo, a&nbsp;to tak dokonale, že&nbsp;ten dobytek táta, snad aby podoba byla ještě úplnější, tloukl teď dceru zrovna tak, jako předtím tloukl matku. Když se&nbsp;vrátil domů ožralý, musel mít nějakou ženskou, do&nbsp;které by&nbsp;bil. Ani mu&nbsp;nepřipadlo, že&nbsp;je&nbsp;Lalie ještě dítě, řezal do&nbsp;ní&nbsp;jako do&nbsp;staré. Jedinou fackou jí&nbsp;přikryl celý obličej a&nbsp;děvče mělo ještě tak jemnou pleť, že&nbsp;na&nbsp;ní&nbsp;potom dva dny zůstávalo otisknutých všech pět prstů. Byly to&nbsp;ohavné výprasky, nakopal jí&nbsp;pro nic za&nbsp;nic a&nbsp;vrhal se&nbsp;na&nbsp;ni&nbsp;jako zuřivý vlk, když chce roztrhat ubohou malou ovečku, celou vylekanou a&nbsp;nevinnou, hubenou až&nbsp;k&nbsp;pláči; přijímala to&nbsp;s&nbsp;odevzdaným pohledem krásných velkých očí a&nbsp;ani jednou si&nbsp;nepostěžovala. Ne, nikdy se&nbsp;Lalie nevzepřela. Choulila jen trochu hlavu, aby si&nbsp;chránila obličej, a&nbsp;zadržovala pláč, aby nevzbouřila dům. Když se&nbsp;otec nabažil toho, honit ji&nbsp;kopanci po&nbsp;všech koutech světnice, chvíli sbírala síly a&nbsp;pak se&nbsp;dávala znovu do&nbsp;práce, myla děti, vařila polévku a&nbsp;uklízela, aby na&nbsp;nábytku nezůstal ani prášek. Patřilo to&nbsp;také k&nbsp;její denní práci, nechat se&nbsp;bít.</span></p>
          <p class="chunk" data-nb-ref-number="55" data-nb-words="197" data-nb-chars="1127"><span class="idea" data-nb-ref-number="55" id="idea55" data-nb-words="197" data-nb-chars="1127">Gervaisa měla svou malou sousedku velmi ráda. Mluvila s&nbsp;ní jako se&nbsp;sobě rovnou, jako s&nbsp;dospělou ženou, která už&nbsp;zná život. Je&nbsp;třeba přiznat, že&nbsp;Lalie měla bledý, vážný obličej a&nbsp;v&nbsp;něm výraz stárnoucí ženy. Člověk by&nbsp;jí&nbsp;hádal třicet, když ji&nbsp;slyšel mluvit. Uměla velmi dobře nakupovat, spravovat i&nbsp;uklízet a&nbsp;o&nbsp;dětech mluvila, jako kdyby v&nbsp;životě už&nbsp;dvakrát nebo třikrát porodila. Lidé se&nbsp;usmívali, jak ta&nbsp;osmiletá holka mluví, ale potom se&nbsp;jim sevřelo hrdlo a&nbsp;odcházeli raději pryč, aby se&nbsp;nerozplakali. Gervaisa ji&nbsp;k&nbsp;sobě vždycky zvala, dávala jí, co&nbsp;jen mohla, jídlo, staré šaty. Jednou jí&nbsp;zkoušela starý živůtek po&nbsp;Naně a&nbsp;zůstala celá pryč, když viděla, že&nbsp;ta&nbsp;žabka má&nbsp;záda jednu modřinu, loket odřený a&nbsp;ještě celý zakrvácený, celé to&nbsp;nevinné tělíčko, jen kost a&nbsp;kůže, plné stop po&nbsp;týrání. Vždyť aby starý Bazouge už&nbsp;nachystal rakvičku, tohle ta&nbsp;chuděra už&nbsp;dlouho nevydrží! Ale Lalie ji&nbsp;prosila, aby o&nbsp;tom nikomu neříkala. Nechtěla, aby měl kvůli ní&nbsp;otec nepříjemnosti. Zastávala se&nbsp;ho, on&nbsp;prý by&nbsp;nebyl tak zlý, jen kdyby nepil. Je&nbsp;jako pominutý, neví ani, co&nbsp;dělá. Vždyť ona mu&nbsp;ráda odpustí, bláznům se&nbsp;přece musí odpouštět.</span></p>
          <p class="chunk" data-nb-ref-number="56" data-nb-words="242" data-nb-chars="1440"><span class="idea" data-nb-ref-number="56" id="idea56" data-nb-words="242" data-nb-chars="1440">Od&nbsp;té&nbsp;chvíle dávala Gervaisa pozor a&nbsp;pokoušela se&nbsp;zakročit, jakmile slyšela jít starého Bijarda po&nbsp;schodech nahoru. Ale nejčastěji jen sama utržila také nějakou tu&nbsp;facku. Když někdy mezi dnem přišla k&nbsp;Lalii, našla ji&nbsp;často přivázanou k&nbsp;noze železné postele; to&nbsp;míval zámečník takové nápady, že&nbsp;ji&nbsp;před odchodem uvázal za&nbsp;nohy a&nbsp;přes břicho tlustým provazem, nikdo nevěděl proč; zřejmě jen z&nbsp;vrtochu pitím zatemněného mozku chtěl děvče týrat, i&nbsp;když nebyl doma. Někdy tak zůstávala Lalie přivázaná celý den, celá zdřevěnělá, v&nbsp;nohou jí&nbsp;běhali mravenci; jednou dokonce i&nbsp;celou noc, když se&nbsp;Bijard nevrátil domů. Když ji&nbsp;Gervaisa, celá pobouřená, chtěla odvázat, prosila ji&nbsp;Lalie, aby na&nbsp;provazy nesahala, protože by&nbsp;otec zuřil, kdyby všechny uzly nebyly tak, jak je&nbsp;uvázal on. Vždyť prý jí&nbsp;opravdu není nijak zle, aspoň si&nbsp;odpočine. Říkala to&nbsp;s&nbsp;úsměvem a&nbsp;přitom měla, andílek ubohý, malé nožičky celé opuchlé a&nbsp;zdřevěnělé. Jenom prý ji&nbsp;mrzí, že&nbsp;nemůže nic dělat, když je&nbsp;takhle přivázaná, a&nbsp;musí se&nbsp;dívat na&nbsp;ten nepořádek po&nbsp;bytě. To&nbsp;si&nbsp;mohl táta vymyslet radši něco jiného. Přesto dávala pozor na&nbsp;děti, musely ji&nbsp;obě poslouchat, každou chvíli k&nbsp;sobě zavolala Jindřišku nebo Julu a&nbsp;utírala jim nos. Protože měla ruce volné, pletla alespoň, aby tak docela nezahálela, než ji&nbsp;otec odváže. Nejbolestivější to&nbsp;právě bylo, když ji&nbsp;Bijard odvazoval; to&nbsp;se&nbsp;pak dobrou čtvrthodinu vlekla po&nbsp;zemi a&nbsp;nemohla se&nbsp;udržet na&nbsp;nohou, než se&nbsp;krev rozproudila.</span></p>
          <p class="chunk" data-nb-ref-number="57" data-nb-words="103" data-nb-chars="645"><span class="idea" data-nb-ref-number="57" id="idea57" data-nb-words="103" data-nb-chars="645">Zámečník si&nbsp;také vymyslel ještě jinou kratochvíli. Dal rozpálit do&nbsp;kamen dva pětníky a&nbsp;položil je&nbsp;na&nbsp;krbovou římsu. Potom zavolal Lalii, aby šla koupit dvě libry chleba. Dítě, nic netušíc, zvalo peníze do&nbsp;ruky, vykřiklo, hodilo je&nbsp;na&nbsp;zem a&nbsp;třepalo popálenou pěstičkou. A&nbsp;Bijard začal zuřit. Viděl jakživ někdo takovouhle ničemnou holku? Rozhazovat peníze po&nbsp;zemi! A&nbsp;hrozil, že&nbsp;ji&nbsp;zkope do&nbsp;modra, jestli ty&nbsp;peníze hned nesebere. Když holčička zaváhala, dostala první varování, takovou facku, že&nbsp;slyšela andělíčky zpívat. Beze slova, s&nbsp;dvěma velkými slzami v&nbsp;koutku očí, sebrala peníze a&nbsp;odcházela, pohazujíc mincemi z&nbsp;ruky do&nbsp;ruky, aby vychladly.</span></p>
          <p class="chunk" data-nb-ref-number="58" data-nb-words="39" data-nb-chars="249"><span class="idea" data-nb-ref-number="58" id="idea58" data-nb-words="39" data-nb-chars="249">Ne, nikdo si&nbsp;nedovede představit, jaké kruté nápady se&nbsp;mohou zrodit v&nbsp;hlavě ožraly. Tak například jednou odpoledne, když Lalie všechno uklidila, hrála si&nbsp;s&nbsp;dětmi. Okno bylo otevřené, byl průvan a&nbsp;vítr, prohánějící se&nbsp;chodbou, lomcoval trochu dveřmi.</span></p>
          <p class="chunk" data-nb-ref-number="59" data-nb-words="15" data-nb-chars="94"><span class="idea" data-nb-ref-number="59" id="idea59" data-nb-words="15" data-nb-chars="94">„To je&nbsp;pan Větrovský,“ řekla holčička. „Jen pojďte dál, pane Větrovský! Jen prosím račte dál!“</span></p>
          <p class="chunk" data-nb-ref-number="60" data-nb-words="59" data-nb-chars="301"><span class="idea" data-nb-ref-number="60" id="idea60" data-nb-words="59" data-nb-chars="301">A&nbsp;dělala přede dveřmi poklony, jako by&nbsp;se&nbsp;s&nbsp;větrem zdravila. Jindřiška s&nbsp;Julkem stáli za&nbsp;ní&nbsp;a&nbsp;klaněli se&nbsp;také, celí nadšení, a&nbsp;smáli se&nbsp;na&nbsp;celé kolo, jako by&nbsp;je&nbsp;někdo lechtal. Lalie byla celá uzardělá radostí, že&nbsp;se&nbsp;děti tak dobře baví, a&nbsp;i sama měla z&nbsp;té hry potěšení, což se&nbsp;jí&nbsp;věru nestávalo často.</span></p>
          <p class="chunk" data-nb-ref-number="61" data-nb-words="9" data-nb-chars="60"><span class="idea" data-nb-ref-number="61" id="idea61" data-nb-words="9" data-nb-chars="60">„Dobrý den, pane Větrovský! Jakpak se&nbsp;máte, pane Větrovský?“</span></p>
          <p class="chunk" data-nb-ref-number="62" data-nb-words="88" data-nb-chars="537"><span class="idea" data-nb-ref-number="62" id="idea62" data-nb-words="88" data-nb-chars="537">Ale najednou vzala za&nbsp;dveře hrubá ruka a&nbsp;vešel starý Bijard. Rázem se&nbsp;celý výjev změnil; Jindřiška s&nbsp;Julkem padli na&nbsp;zadečky ke&nbsp;zdi, zatímco Lalie uprostřed poklony strnula hrůzou. Zámečník držel v&nbsp;ruce zbrusu nový bič, jaké mívají kočí, dlouhé bílé dřevěné bičiště a&nbsp;kožený řemínek s&nbsp;tenkým provázkem na&nbsp;konci. Postavil bič do&nbsp;rohu postele a&nbsp;neuštědřil ani obvyklý kopanec holčičce, která se&nbsp;už&nbsp;krčila a&nbsp;nastavovala záda. Posměšně cenil černé zuby a&nbsp;byl velmi veselý a&nbsp;velmi nachmelený; zarudlý obličej se&nbsp;mu&nbsp;rozzářil legračním nápadem.</span></p>
          <p class="chunk" data-nb-ref-number="63" data-nb-words="48" data-nb-chars="258"><span class="idea" data-nb-ref-number="63" id="idea63" data-nb-words="48" data-nb-chars="258">„Tak cos to&nbsp;tu&nbsp;vyváděla za&nbsp;skopičiny, ty&nbsp;spratku, co? Slyšel jsem až&nbsp;zdola, jak tady tancuješ… Tak jen pojď blíž! Ještě blíž, mordyje! A&nbsp;pěkně obličejem, já&nbsp;ti&nbsp;tak zrovna budu čuchat k&nbsp;panímandě! Copak ti&nbsp;něco dělám, že&nbsp;se&nbsp;tak klepeš jako sulc? Zuj mi&nbsp;boty!“</span></p>
          <p class="chunk" data-nb-ref-number="64" data-nb-words="77" data-nb-chars="421"><span class="idea" data-nb-ref-number="64" id="idea64" data-nb-words="77" data-nb-chars="421">Lalie, celá vyděšená, že&nbsp;ještě nedostala výprask, a&nbsp;v&nbsp;obličeji bledá, že&nbsp;by&nbsp;se&nbsp;v&nbsp;ní krve nedořezal, mu&nbsp;zouvala boty. Posadil se&nbsp;na&nbsp;kraj postele a&nbsp;potom si&nbsp;zas lehl, jak byl, v&nbsp;šatech. Ležel s&nbsp;otevřenýma očima a&nbsp;díval se, co&nbsp;Lalie dělá. Motala se&nbsp;po&nbsp;pokoji, zpitomělá tím jeho pohledem, a&nbsp;všechny údy jí&nbsp;pozvolna zmáhal takový strach, že&nbsp;nakonec rozbila jeden šálek. Tu&nbsp;vzal Bijard bič, ani přitom nevstal, a&nbsp;ukázal jí&nbsp;ho.</span></p>
          <p class="chunk" data-nb-ref-number="65" data-nb-words="60" data-nb-chars="338"><span class="idea" data-nb-ref-number="65" id="idea65" data-nb-words="60" data-nb-chars="338">„Koukej, ty&nbsp;tele pitomý, podívej se&nbsp;na&nbsp;tohle! To&nbsp;je&nbsp;dárek pro tebe. Ano, zase jsi mě&nbsp;stála dva franky padesát… S&nbsp;touhle hračičkou už&nbsp;za&nbsp;tebou nebudu muset nikudy běhat, teď se&nbsp;mi&nbsp;můžeš schovávat po&nbsp;koutech! Chceš to&nbsp;ochutnat? Aha, tak ty&nbsp;budeš rozbíjet nádobí, co? A&nbsp;teď hop, chci vidět tanec! Jen udělej pěknou poklonu panu Větrovskému!“</span></p>
          <p class="chunk" data-nb-ref-number="66" data-nb-words="60" data-nb-chars="341"><span class="idea" data-nb-ref-number="66" id="idea66" data-nb-words="60" data-nb-chars="341">Ani se&nbsp;nenadzvedl, rozvaloval se&nbsp;na&nbsp;zádech s&nbsp;hlavou zabořenou do&nbsp;polštáře a&nbsp;práskl po&nbsp;pokoji bičem jako kočí dostavníku, když pohání koně. Pak se&nbsp;rozpřáhl a&nbsp;švihl, až&nbsp;se&nbsp;řemínek ovinul Lalii kolem těla; trhl rukou a&nbsp;roztočil Lalii, jako když honí káču. Lalie upadla a&nbsp;chtěla po&nbsp;čtyřech utéci pryč, ale on&nbsp;ji&nbsp;novým šlehnutím postavil na&nbsp;nohy.</span></p>
          <p class="chunk" data-nb-ref-number="67" data-nb-words="66" data-nb-chars="384"><span class="idea" data-nb-ref-number="67" id="idea67" data-nb-words="66" data-nb-chars="384">„Hop! Hop!“ hulákal. „Takhle se&nbsp;prohání stará herka! To&nbsp;je&nbsp;pohodlíčko, co? Takhle ráno, v&nbsp;zimě, pěkně si&nbsp;ležím, neuženu si&nbsp;nastuzení, a&nbsp;můžu pohánět ten dobytek pěkně zdálky, nemusím si&nbsp;darmo namáhat omrzlé nohy. V&nbsp;tomto koutě? Tumáš, ty&nbsp;neřáde! A&nbsp;v&nbsp;tamtom koutě? Zase jsi ji&nbsp;dostala! A&nbsp;tamhle v&nbsp;tom taky! Jestli zalezeš pod postel, tak tě&nbsp;praštím bičištěm… Hop! Hop! Hopsá, hopsasa!“</span></p>
          <p class="chunk" data-nb-ref-number="68" data-nb-words="148" data-nb-chars="847"><span class="idea" data-nb-ref-number="68" id="idea68" data-nb-words="148" data-nb-chars="847">Kolem úst měl slabou pěnu a&nbsp;žluté oči mu&nbsp;vystupovaly z&nbsp;tmavých důlků. Lalie, k&nbsp;smrti vyděšená, křičela a&nbsp;běhala z&nbsp;kouta do&nbsp;kouta, choulila se&nbsp;do&nbsp;klubíčka na&nbsp;zem, tiskla se&nbsp;ke&nbsp;zdi; ale tenký řemínek ji&nbsp;zasáhl všude, práskal jí&nbsp;u&nbsp;uší jako vybuchující prskavky, štípal ji&nbsp;po&nbsp;celém těle palčivými ranami, po&nbsp;nichž zůstávala dlouhá jelita. Opravdu, jako když tancuje zvíře v&nbsp;cirkusu při drezuře. Ubohá malá ovečka skákala, že&nbsp;to&nbsp;stálo za&nbsp;podívanou! Vyhazovala paty, jako když děvčata skáčou přes švihadlo a&nbsp;volají pořád rychleji: Hop, hop! Nemohla už&nbsp;ani dýchat, odskakovala od&nbsp;země jako gumový míč, neuhýbala už&nbsp;ani ranám, jak byla celá oslepená a&nbsp;zoufalá marným hledáním nějaké skrýše. A&nbsp;zvlčilý otec slavil triumfy, nadával jí&nbsp;„ty děvko ničemná“ a&nbsp;ptal se&nbsp;jí, jestli už&nbsp;toho má&nbsp;dost a&nbsp;jestli si&nbsp;zapsala za&nbsp;uši, že&nbsp;už&nbsp;to&nbsp;teď nepůjde, schovávat se&nbsp;mu.</span></p>
          <p class="chunk" data-nb-ref-number="69" data-nb-words="19" data-nb-chars="128"><span class="idea" data-nb-ref-number="69" id="idea69" data-nb-words="19" data-nb-chars="128">Ale najednou tam vtrhla Gervaisa, která už&nbsp;chvíli slyšela holčičku křičet. Když uviděla ten výjev, rozčilila se&nbsp;k&nbsp;nepříčetnosti.</span></p>
          <p class="chunk" data-nb-ref-number="70" data-nb-words="17" data-nb-chars="102"><span class="idea" data-nb-ref-number="70" id="idea70" data-nb-words="17" data-nb-chars="102">„Vy chlape mizerná!“ rozkřikla se. „Necháte ji&nbsp;hned být, lotře jeden? Nebo vás půjdu udat na&nbsp;policii!“</span></p>
          <p class="chunk" data-nb-ref-number="71" data-nb-words="41" data-nb-chars="252"><span class="idea" data-nb-ref-number="71" id="idea71" data-nb-words="41" data-nb-chars="252">Bijard zabručel jako zvíře, které chtějí odehnat od&nbsp;koryta. Za­blábolil: „Poslouchejte, vy&nbsp;pajdo jedna, hleďte si&nbsp;svýho, jo? Mám si&nbsp;snad brát rukavičky, když jí&nbsp;chci nařezat? Musím jí&nbsp;jenom dát na&nbsp;pamětnou, však vidíte, aby věděla, že&nbsp;mám dlouhé ruce!“</span></p>
          <p class="chunk" data-nb-ref-number="72" data-nb-words="60" data-nb-chars="355"><span class="idea" data-nb-ref-number="72" id="idea72" data-nb-words="60" data-nb-chars="355">Ještě jednou se&nbsp;naposledy rozpřáhl a&nbsp;švihl Lalii do&nbsp;obličeje. Natrhl jí&nbsp;horní ret, vytryskla krev. Gervaisa popadla židli a&nbsp;chtěla se&nbsp;na&nbsp;zámečníka vrhnout. Ale Lalie k&nbsp;ní prosebně spínala ruce, že&nbsp;prý to&nbsp;nic není, že&nbsp;už&nbsp;to&nbsp;nebolí. Utírala si&nbsp;krev cípem zástěrky a&nbsp;utišovala děti, které hlasitě plakaly a&nbsp;vzlykaly, jako kdyby samy dostaly napráskáno bičem.</span></p>
          <p class="chunk" data-nb-ref-number="73" data-nb-words="187" data-nb-chars="1116"><span class="idea" data-nb-ref-number="73" id="idea73" data-nb-words="187" data-nb-chars="1116">Když pomyslela Gervaisa na&nbsp;Lalii, neodvažovala se&nbsp;už&nbsp;naříkat si&nbsp;na&nbsp;osud. Chtěla by&nbsp;být tak statečná jako tahle osmiletá žabka, která toho sama snášela tolik jako všechny ženské v&nbsp;celém domě dohromady. Viděla už, jak byla jednou celé tři měsíce jen o&nbsp;suchém chlebu a&nbsp;ani kůrek se&nbsp;nenajedla dost; nakonec už&nbsp;z&nbsp;toho byla tak vyhublá a&nbsp;zesláblá, že&nbsp;se&nbsp;při chůzi musela přidržovat zdí. A&nbsp;když jí&nbsp;Gervaisa potají přinášela trochu zbytků masa, usedalo jí&nbsp;srdce při pohledu na&nbsp;to&nbsp;dítě, které s&nbsp;tichým pláčem polykalo maličká sousta, protože zúžené hrdlo už&nbsp;ani nepropouštělo potravu. Přitom byla Lalie pořád mírná a&nbsp;odevzdaná, daleko rozumnější než děti jejího věku, a&nbsp;plnila povinnosti malé maminky až&nbsp;do&nbsp;úmoru, div nezemřela z&nbsp;toho mateřství, které se&nbsp;u&nbsp;toho hubeného nevinného tvorečka tak předčasně probudilo. Však si&nbsp;také Gervaisa brala to&nbsp;milé stvoření za&nbsp;příklad, učila se&nbsp;od&nbsp;něho trpět a&nbsp;odpouštět a&nbsp;o&nbsp;svém utrpení mlčet. Lalie měla jen ten němý odevzdaný pohled velkých černých očí, v&nbsp;jejichž hloubi člověk tušil jedinou nepřetržitou temnotu agónie a&nbsp;bídy. Nikdy ani slovo, jen ty&nbsp;velké černé oči, dokořán otevřené.</span></p>
          <p class="chunk" data-nb-ref-number="74" data-nb-words="536" data-nb-chars="3082"><span class="idea" data-nb-ref-number="74" id="idea74" data-nb-words="536" data-nb-chars="3082">V&nbsp;domácnosti Coupeauových začínal totiž utrejch z&nbsp;Colombova zapadáku už&nbsp;také vykonávat své zhoubné dílo. Pradlena mívala dojem, že&nbsp;už&nbsp;nebude dlouho trvat, a&nbsp;její muž také vezme bič jako Bijard, aby ji&nbsp;roztancoval. A&nbsp;vlastní neštěstí ji&nbsp;přirozeně mělo k&nbsp;tomu, aby byla ještě citlivější k&nbsp;neštěstí malé sousedky. Ano, s&nbsp;Coupeauem to&nbsp;opravdu šlo nějak z&nbsp;kopce. Dávno už&nbsp;byla pryč ta&nbsp;doba, kdy mu&nbsp;kořalka dodávala zdravou barvu. Teď už&nbsp;se&nbsp;nemohl bouchat do&nbsp;prsou a&nbsp;holedbat se, jak po&nbsp;tom utrejchu pěkně tloustne; protože to&nbsp;nezdravé žluté sádlo z&nbsp;prvních let už&nbsp;zmizelo a&nbsp;z&nbsp;Coupeaua se&nbsp;stával sušinka, v&nbsp;obličeji dostával popelavou barvu přecházející do&nbsp;zelena jako nějaká mrtvola hnijící v&nbsp;bažinách. A&nbsp;chuť k&nbsp;jídlu také jako když najednou utne. Pomalu už&nbsp;vůbec přestal jíst chleba a&nbsp;někdy se&nbsp;ošklíbal i&nbsp;nad masem. Gervaisa mu&nbsp;mohla podstrojovat sebelepší žrádýlko, žaludek se&nbsp;mu&nbsp;prostě vzpouzel a&nbsp;zuby nechtěly kousat. Aby se&nbsp;udržel při síle, potřeboval denně svůj půllitřík kořalky. To&nbsp;byla jeho dávka, jeho jídlo i&nbsp;pití, jediná potrava, kterou mohl strávit. Když vstal ráno z&nbsp;postele, seděl nejdřív dobrou čtvrthodinu schoulený a&nbsp;chrchlal, až&nbsp;mu&nbsp;kosti chrastily; držel se&nbsp;za&nbsp;hlavu a&nbsp;plival samé hleny, měl dojem, že&nbsp;mu&nbsp;jezdí krkem něco strašně hořkého jako pelyněk. Tak to&nbsp;bylo pravidelně každý den, už&nbsp;předem si&nbsp;mohl připravit nočník. Dokázal se&nbsp;postavit na&nbsp;nohy, teprve když si&nbsp;dal první skleničku na&nbsp;posilněnou, to&nbsp;byla pro něho jediná medicína a&nbsp;její oheň mu&nbsp;vypálil střeva. Přes den se&nbsp;mu&nbsp;síly pomalu vracely. Zpočátku cítíval jen lechtání, takové divné mravenčení po&nbsp;kůži na&nbsp;rukou i&nbsp;na nohou. Smál se&nbsp;tomu a&nbsp;říkal, že&nbsp;ho&nbsp;někdo schválně šimrá, že&nbsp;mu&nbsp;stará asi dává do&nbsp;peřin svědící prášek. Ale potom míval nohy těžké jako z&nbsp;olova a&nbsp;svědění se&nbsp;nakonec změnilo v&nbsp;ukrutné křeče, které ho&nbsp;štípaly do&nbsp;masa jako ve&nbsp;svěráku. Tohleto už, krucinál, přestává být legrace. Už&nbsp;se&nbsp;tomu nesmál a&nbsp;někdy zůstával najednou stát na&nbsp;chodníku jako zpitomělý, v&nbsp;uších mu&nbsp;hučelo a&nbsp;před očima se&nbsp;mu&nbsp;dělaly takové mžitky, že&nbsp;vůbec neviděl. Všechno bylo najednou žluté, domy se&nbsp;kolem něho nakláněly, on&nbsp;se&nbsp;hezkou chvíli motal a&nbsp;měl strach, že&nbsp;se&nbsp;natáhne. Jindy zas ho&nbsp;najednou roztřásla zima, i&nbsp;když mu&nbsp;na&nbsp;hřbet pražilo slunce, a&nbsp;po zádech mu&nbsp;běhal takový mráz, jako by&nbsp;ho&nbsp;polévala ledová voda od&nbsp;ramen až&nbsp;k&nbsp;zadnici. Ale nejvíc ho&nbsp;otravovalo, že&nbsp;se&nbsp;mu&nbsp;pořád třásly ruce; hlavně pravá ruka musela mít na&nbsp;svědomí nějakou špatnost, protože se&nbsp;klepala jako osika. Krucinálfagot, copak už&nbsp;není chlap? Stává se&nbsp;z&nbsp;něho stará baba? Zuřivě napínal svaly, popadl sklenici a&nbsp;sázel se, že&nbsp;ji&nbsp;bude držet klidně, jako by&nbsp;měl ruce z&nbsp;mramoru; ale ať&nbsp;dělal, co&nbsp;dělal, sklenice tancovala jako posedlá, cukala sebou napravo i&nbsp;nalevo a&nbsp;třásla se&nbsp;pravidelným uspěchaným pohybem. Obrátil ji&nbsp;tedy vztekle do&nbsp;sebe a&nbsp;hulákal, že&nbsp;by&nbsp;potřeboval takových aspoň deset a&nbsp;potom by&nbsp;udržel v&nbsp;rukou celý sud, ani by&nbsp;nemrkl. Gervaisa mu&nbsp;naopak říkala, aby nepil, pak že&nbsp;se&nbsp;přestane třást, ale on&nbsp;se&nbsp;jí&nbsp;jen smál a&nbsp;pil natruc celé litry, aby zas přišel do&nbsp;cviku; nadával na&nbsp;kolemjedoucí omnibusy, to&nbsp;kvůli nim prý rozlévá všechno po&nbsp;stole.</span></p>
          <p class="chunk" data-nb-ref-number="75" data-nb-words="87" data-nb-chars="516"><span class="idea" data-nb-ref-number="75" id="idea75" data-nb-words="87" data-nb-chars="516">Jednou v&nbsp;březnu přišel večer Coupeau promoklý na&nbsp;kůži. Vracel se&nbsp;s&nbsp;Perkem z&nbsp;Montrouge, kde si&nbsp;dávali úhoří polévku, cestou je&nbsp;chytil lijavec a&nbsp;oni v&nbsp;něm museli jít pořádný kus cesty, od&nbsp;akcízu ve&nbsp;Fourneaux až&nbsp;k&nbsp;Poissoniérské bráně. V&nbsp;noci dostal ošklivý kašel, byl celý červený, rozpálený horečkou a&nbsp;dýchal namáhavě jako děravý měch. Když ho&nbsp;ráno prohlédl lékař Bochových a&nbsp;proklepal mu&nbsp;záda, zavrtěl hlavou, pak odvedl Gervaisu stranou a&nbsp;doporučil ji, aby dala muže hned odnést do&nbsp;nemocnice. Coupeau měl zápal plic.</span></p>
          <p class="chunk" data-nb-ref-number="76" data-nb-words="375" data-nb-chars="2188"><span class="idea" data-nb-ref-number="76" id="idea76" data-nb-words="375" data-nb-chars="2188">Gervaisa se&nbsp;vůbec nehněvala. Kdysi by&nbsp;se&nbsp;byla radši dala rozsekat, než by&nbsp;svěřila muže těm řezníkům. Tenkrát po&nbsp;tom neštěstí v&nbsp;ulici Nation utratila všechny úspory, aby ho&nbsp;mohla sama opatrovat jako ve&nbsp;vatičce. Ale takové krásné city nemívají trvání, když se&nbsp;mužský tak ohavně spustí. Ne, dneska už&nbsp;si&nbsp;s&nbsp;tím nebude dělat takovou hlavu. Můžou si&nbsp;ho&nbsp;odnést, a&nbsp;ať si&nbsp;ho&nbsp;třeba už&nbsp;nechají, ona jim ještě poděkuje. Ale přece jen, když přišli s&nbsp;nosítky a&nbsp;naložili Coupeaua jako kus nábytku, zbledla jako stěna a&nbsp;zaťala zuby; bručela sice dál a&nbsp;říkala, že&nbsp;mu&nbsp;to&nbsp;patří, ale nemyslela to&nbsp;už&nbsp;doopravdy a&nbsp;byla by&nbsp;ve&nbsp;skutečnosti dala nevímco, kdyby měla v&nbsp;prádelníku aspoň deset franků a&nbsp;nemusela ho&nbsp;pouštět z&nbsp;domu. Šla ho&nbsp;doprovodit až&nbsp;k&nbsp;Lariboisiěrově nemocnici a&nbsp;dívala se, jak ho&nbsp;ošetřovatelé ukládají do&nbsp;postele na&nbsp;konci dlouhatánského sálu, kde leželi v&nbsp;řadách nemocní, v&nbsp;obličeji zelení jako nebožtíci, nadzvedávali se&nbsp;na&nbsp;loktech a&nbsp;zvědavě se&nbsp;dívali, jak jim nesou dalšího do&nbsp;party. Pěkná chcípárna to&nbsp;byla, jen co&nbsp;je&nbsp;pravda, čpělo to&nbsp;tam horečkou, div se&nbsp;člověk nezadusil, a&nbsp;vyhrávala tam taková souchotinářská muzika, že&nbsp;by&nbsp;člověk vlastní plíce vyplivl; nehledě k&nbsp;tomu, že&nbsp;to&nbsp;v&nbsp;tom sále vypadalo s&nbsp;těmi řadami bílých postelí jako na&nbsp;hřbitově Père-Lachaise, opravdovská alej hrobů. Když Gervaisa viděla, jak Coupeau leží bez hnutí na&nbsp;polštáři, hleděla se&nbsp;honem vytratit; nevěděla najednou, co&nbsp;by&nbsp;mu&nbsp;řekla, a&nbsp;v&nbsp;kapse neměla bohužel také nic, co&nbsp;by&nbsp;mu&nbsp;nechala na&nbsp;přilepšenou. Venku, když se&nbsp;octla před nemocnicí, se&nbsp;ještě jednou otočila a&nbsp;podívala se&nbsp;na&nbsp;budovu. Vzpomněla si&nbsp;na&nbsp;dávno minulé časy, kdy Coupeau stával tam nahoře až&nbsp;u&nbsp;okapové roury, kladl na&nbsp;střechu zinkované desky a&nbsp;zpíval si&nbsp;na&nbsp;sluníčku. Tehdy ještě nepil a&nbsp;měl pleť jako slečinka. Ona ho&nbsp;vyhlížela z&nbsp;okna hotelu Boncoeur, až&nbsp;ho&nbsp;vždycky uviděla přímo proti nebi, oba pak na&nbsp;sebe mávali kapesníky a&nbsp;posílali si&nbsp;vzduchem hubičky. Ano, když tam tenkrát Coupeau nahoře dělal, netušil, že&nbsp;pracuje pro sebe. Teď se&nbsp;už&nbsp;neprochází po&nbsp;střeše jako veselý uličnický vrabec, teď je&nbsp;tu&nbsp;pod střechou, vystavěl si&nbsp;tu&nbsp;hnízdo a&nbsp;přichází sem chcípnout jako bezvládná mátoha. Panebože, jak už&nbsp;jí&nbsp;připadá dneska vzdálený ten čas, kdy ho&nbsp;mívala ráda!</span></p>
          <p class="chunk" data-nb-ref-number="77" data-nb-words="123" data-nb-chars="648"><span class="idea" data-nb-ref-number="77" id="idea77" data-nb-words="123" data-nb-chars="648">Když se&nbsp;pozítří přišla zeptat, jak se&nbsp;mu&nbsp;daří, našla postel prázd­nou. Jedna z&nbsp;jeptišek jí&nbsp;řekla, že&nbsp;museli jejího muže převést do&nbsp;blázince u&nbsp;Svaté Anny, protože včera začal najednou třeštit. Ano, byl prý úplně beze smyslů, chtěl si&nbsp;rozbít hlavu o&nbsp;zeď a&nbsp;tak řval, že&nbsp;ostatní pacienti nemohli vůbec spát. Prý to&nbsp;má&nbsp;asi od&nbsp;pití. Alkohol mu&nbsp;číhal v&nbsp;těle, až&nbsp;bude ležet bezbranně na&nbsp;zádech se&nbsp;zápalem plic, a&nbsp;teprve teď mu&nbsp;vjel do&nbsp;nervů a&nbsp;zřídil mu&nbsp;je. Pradlena se&nbsp;vrátila domů celá pryč. Tak on&nbsp;ten její je&nbsp;teď blázen! To&nbsp;bude pěkný život, jestli ho&nbsp;pustí domů! Nana křičela, že&nbsp;si&nbsp;ho&nbsp;tam v&nbsp;tom špitále musejí nechat, vždyť by&nbsp;je&nbsp;obě mohl ještě zabít!</span></p>
          <p class="chunk" data-nb-ref-number="78" data-nb-words="139" data-nb-chars="801"><span class="idea" data-nb-ref-number="78" id="idea78" data-nb-words="139" data-nb-chars="801">Teprve v&nbsp;neděli se&nbsp;Gervaisa mohla vypravit ke&nbsp;Svaté Anně. Bylo to&nbsp;dlouhé cestování. Naštěstí omnibus od&nbsp;Rochechouartského bulváru do&nbsp;Glacière stavěl u&nbsp;špitálu. Vystoupila v&nbsp;ulici Santé a&nbsp;koupila dva pomeranče, aby nepřišla úplně s&nbsp;prázdnýma rukama. Byla to&nbsp;zas taková ohromná budova s&nbsp;šedivými dvory a&nbsp;nekonečnými chodbami, kde to&nbsp;páchlo starými zatuchlými léky a&nbsp;nebudilo to&nbsp;v&nbsp;člověku zrovna veselost. Ale když ji&nbsp;zavedli do&nbsp;jedné cely, byla překvapena, když viděla Coupeaua velmi čilého. Seděl zrovna na&nbsp;trůně, velmi čisté klozetové židli, která ani trochu nezapáchala. A&nbsp;oba se&nbsp;dali do&nbsp;smíchu, že&nbsp;ho&nbsp;tu&nbsp;vidí zrovna při práci, jak si&nbsp;větrá panímandu. Přece víme, co&nbsp;je&nbsp;to&nbsp;nemocný, ne? Trůnil tam jako papež a&nbsp;huba mu&nbsp;vesele jela jako dřív. To&nbsp;se&nbsp;ví, že&nbsp;už&nbsp;je&nbsp;mu&nbsp;líp, když už&nbsp;má&nbsp;tohle zase v&nbsp;pořádku.</span></p>
          <p class="chunk" data-nb-ref-number="79" data-nb-words="7" data-nb-chars="38"><span class="idea" data-nb-ref-number="79" id="idea79" data-nb-words="7" data-nb-chars="38">„A&nbsp;co ten zápal?“ zeptala se&nbsp;pradlena.</span></p>
          <p class="chunk" data-nb-ref-number="80" data-nb-words="26" data-nb-chars="134"><span class="idea" data-nb-ref-number="80" id="idea80" data-nb-words="26" data-nb-chars="134">„V&nbsp;tahu!“ odpověděl. „Vytáhli to&nbsp;ze&nbsp;mě&nbsp;holou rukou. Trochu ještě kašlu, ale to&nbsp;už&nbsp;je&nbsp;jen to&nbsp;poslední svinstvo, jak se&nbsp;to&nbsp;ze&nbsp;mě&nbsp;čistí.“</span></p>
          <p class="chunk" data-nb-ref-number="81" data-nb-words="21" data-nb-chars="123"><span class="idea" data-nb-ref-number="81" id="idea81" data-nb-words="21" data-nb-chars="123">A&nbsp;když opouštěl trůn a&nbsp;zalézal do&nbsp;postele, začal zase žertovat: „Máš dobrej nos? Nebojíš se, že&nbsp;z&nbsp;toho dostaneš kejchavku?“</span></p>
          <p class="chunk" data-nb-ref-number="82" data-nb-words="47" data-nb-chars="282"><span class="idea" data-nb-ref-number="82" id="idea82" data-nb-words="47" data-nb-chars="282">A&nbsp;oba se&nbsp;ještě víc rozveselili. V&nbsp;hloubi duše měli radost. Tím, že&nbsp;spolu žertovali o&nbsp;takovýchhle věcech, jen dávali najevo uspokojení po&nbsp;svém způsobu, bez okázalých řečí. Ten, kdo ošetřoval nemocného, ví, jaká je&nbsp;to&nbsp;radost, vidět, že&nbsp;už&nbsp;mu&nbsp;zase všechny životní pochody dobře slouží.</span></p>
          <p class="chunk" data-nb-ref-number="83" data-nb-words="47" data-nb-chars="248"><span class="idea" data-nb-ref-number="83" id="idea83" data-nb-words="47" data-nb-chars="248">Když byl v&nbsp;posteli, dala mu&nbsp;oba pomeranče; dojalo ho&nbsp;to. Byl zas velmi milý od&nbsp;té&nbsp;doby, co&nbsp;pil jen zdravotní čaj a&nbsp;co nemohl zapomínat srdce na&nbsp;pultech kořalen. Nakonec se&nbsp;odvážila s&nbsp;ním promluvit i&nbsp;o&nbsp;tom jeho pomatení jako za&nbsp;starých dobrých časů.</span></p>
          <p class="chunk" data-nb-ref-number="84" data-nb-words="86" data-nb-chars="476"><span class="idea" data-nb-ref-number="84" id="idea84" data-nb-words="86" data-nb-chars="476">„To je&nbsp;pravda!“ řekl a&nbsp;měl přitom sám ze&nbsp;sebe legraci. „Doopravdy jsem blbnul… Přestav si, všude jsem viděl samý krysy a&nbsp;běhal jsem po&nbsp;čtyřech, chtěl jsem jim posolit ocásek. A&nbsp;ty jsi mě&nbsp;při tom volala, nějací chlapi tě&nbsp;chtěli přeříznout. No&nbsp;zkrátka strašný voloviny. Viděl jsem strašidla za&nbsp;bílýho dne… Však se&nbsp;na&nbsp;to&nbsp;moc dobře pamatuju, palici mám ještě dobrou… Ale teď už&nbsp;je&nbsp;po&nbsp;všem, před spaním mám ještě všelijaký takový můry, ledacos se&nbsp;mi&nbsp;zdá, ale můry má&nbsp;přece každej.“</span></p>
          <p class="chunk" data-nb-ref-number="85" data-nb-words="70" data-nb-chars="414"><span class="idea" data-nb-ref-number="85" id="idea85" data-nb-words="70" data-nb-chars="414">Gervaisa u&nbsp;něho zůstala až&nbsp;do&nbsp;večera. Když přišel lékař v&nbsp;šest hodin na&nbsp;vizitu, poručil Coupeauovi, aby natáhl ruce. Skoro vůbec už&nbsp;se&nbsp;mu&nbsp;netřásly, jen takové slabé chvění zůstalo v&nbsp;konečcích prstů. Ale jak se&nbsp;začínalo stmívat, posedal Coupeaua pozvolna jakýsi neklid. Dvakrát se&nbsp;na&nbsp;posteli posadil a&nbsp;díval se&nbsp;na&nbsp;zem do&nbsp;tmavých koutů místnosti. Pak najednou natáhl ruku, jako by&nbsp;chtěl plácnout na&nbsp;zdi nějaké zvíře.</span></p>
          <p class="chunk" data-nb-ref-number="86" data-nb-words="7" data-nb-chars="46"><span class="idea" data-nb-ref-number="86" id="idea86" data-nb-words="7" data-nb-chars="46">„Copak se&nbsp;děje?“ zeptala se&nbsp;polekaně Gervaisa.</span></p>
          <p class="chunk" data-nb-ref-number="87" data-nb-words="3" data-nb-chars="25"><span class="idea" data-nb-ref-number="87" id="idea87" data-nb-words="3" data-nb-chars="25">„Krysy. Krysy!“ zašeptal.</span></p>
          <p class="chunk" data-nb-ref-number="88" data-nb-words="58" data-nb-chars="347"><span class="idea" data-nb-ref-number="88" id="idea88" data-nb-words="58" data-nb-chars="347">Pak, po&nbsp;chvíli ticha, když už&nbsp;pomalu usínal, začal sebou najednou házet a&nbsp;vyrážet nesouvislá slova: „Hergot! Vždyť mi&nbsp;prokoušou hadry! Potvory jedny svinský…! Nedej se! Přidrž si&nbsp;sukně! Dej si&nbsp;pozor na&nbsp;toho sviňáka za&nbsp;tebou…! Hrom do&nbsp;toho, teď už&nbsp;ji&nbsp;ti&nbsp;hajzlové převalili a&nbsp;přijdou si&nbsp;na&nbsp;svý…! Bando sviňácká! Mrchy jedny! Holoto jedna raubířská!“</span></p>
          <p class="chunk" data-nb-ref-number="89" data-nb-words="154" data-nb-chars="844"><span class="idea" data-nb-ref-number="89" id="idea89" data-nb-words="154" data-nb-chars="844">Rozdával facky do&nbsp;vzduchu, strhal ze&nbsp;sebe přikrývku a&nbsp;sbalil si&nbsp;ji&nbsp;na&nbsp;prsou, jako by&nbsp;se&nbsp;chtěl tím štítem chránit před útokem vousatých chlapů, které kolem sebe viděl. Přiběhl ošetřovatel a&nbsp;Gervaisa utekla, na&nbsp;smrt vyděšená tím výjevem. Ale když za&nbsp;pár dnů přišla znovu, byl Coupeau docela zdráv. I&nbsp;ty můry už&nbsp;ho&nbsp;přešly, spal pokojně jako dítě a&nbsp;vydržel v&nbsp;posteli i&nbsp;deset hodin bez pohnutí. a&nbsp;tak dovolili, aby si&nbsp;ho&nbsp;manželka odvedla domů. Jenom mu&nbsp;před odchodem lékař dával obvyklé rady a&nbsp;nabádal ho, aby o&nbsp;nich přemýšlel. Jestliže začne zase pít, přijde to&nbsp;na&nbsp;něho zas a&nbsp;potom už&nbsp;bude konec. Ano, záleží teď jedině na&nbsp;něm. Sám viděl, jak byl zas čilý a&nbsp;dobré mysli, když se&nbsp;přestal opíjet. Tak ať&nbsp;pěkně vede doma stejný rozumný život jako tady u&nbsp;Svaté Anny, může si&nbsp;představovat, že&nbsp;je&nbsp;pořád ještě pod dohledem a&nbsp;že žádné kořalny vůbec nejsou.</span></p>
          <p class="chunk" data-nb-ref-number="90" data-nb-words="14" data-nb-chars="83"><span class="idea" data-nb-ref-number="90" id="idea90" data-nb-words="14" data-nb-chars="83">„Ten pán má&nbsp;pravdu,“ řekla Gervaisa v&nbsp;omnibusu, když se&nbsp;vraceli do&nbsp;Zlatnické ulice.</span></p>
          <p class="chunk" data-nb-ref-number="91" data-nb-words="6" data-nb-chars="43"><span class="idea" data-nb-ref-number="91" id="idea91" data-nb-words="6" data-nb-chars="43">„Ano, určitě má&nbsp;pravdu,“ odpověděl Coupeau.</span></p>
          <p class="chunk" data-nb-ref-number="92" data-nb-words="22" data-nb-chars="125"><span class="idea" data-nb-ref-number="92" id="idea92" data-nb-words="22" data-nb-chars="125">Potom chvilku uvažoval a&nbsp;dodal: „Ale víš, sem tam nějaká ta&nbsp;sklenička přece nemůže člověka zabít. Po&nbsp;tom se&nbsp;jenom líp tráví.“</span></p>
          <p class="chunk" data-nb-ref-number="93" data-nb-words="375" data-nb-chars="2080"><span class="idea" data-nb-ref-number="93" id="idea93" data-nb-words="375" data-nb-chars="2080">A&nbsp;ještě večer si&nbsp;dal malou skleničku kořalky pro vytrávení. Celý týden však vydržel být dost rozumný. Byl vlastně v&nbsp;hloubi duše velký strašpytel a&nbsp;neměl zrovna chuť skončit v&nbsp;blázinci. Ale náruživost v&nbsp;něm přece jen pozvolna vítězila, první sklenička ho&nbsp;volky nevolky vedla ke&nbsp;druhé, třetí, čtvrté, a&nbsp;než uplynulo čtrnáct dní, pil už&nbsp;zase svou obvyklou dávku, půl litru utrejchu denně. Gervaisa měla takový vztek, že&nbsp;by&nbsp;ho&nbsp;byla nejradši ztloukla. Ona, prosím, byla tak hloupá a&nbsp;představovala si, když ho&nbsp;viděla tam v&nbsp;ústavu tak mírného a&nbsp;rozumného, že&nbsp;začne znovu spořádaný život! Zas jedna radost je&nbsp;tatam, a&nbsp;tohle už&nbsp;byla určitě poslední! Ano, teď, když už&nbsp;ho&nbsp;nemůže napravit nic, ani ten strach, že&nbsp;na&nbsp;to&nbsp;brzo pojde, teď se&nbsp;ani ona nebude v&nbsp;ničem omezovat, na&nbsp;to&nbsp;může vzít každý jed. Ať&nbsp;to&nbsp;jde v&nbsp;domácnosti od&nbsp;deseti k&nbsp;pěti, jí&nbsp;už&nbsp;to&nbsp;bude úplně fuk; a&nbsp;bude si&nbsp;taky užívat každého potěšení, které se&nbsp;jí&nbsp;naskytne. A&nbsp;tak začalo znovu peklo, pozvolné upadání stále hloub a&nbsp;hloub do&nbsp;bahna, bez jediné naděje, že&nbsp;už&nbsp;někdy bude líp. Když někdy Nanu táta zpohlavkoval, říkala vztekle, proč si&nbsp;toho dobytka radši nenechali ve&nbsp;špitále. Jen co&nbsp;prý si&nbsp;začne vydělávat peníze, nakoupí mu&nbsp;kořalky, aby dřív chcípnul. Gervaisa se&nbsp;také jednou rozzuřila, když Coupeau začal litovat, že&nbsp;se&nbsp;s&nbsp;ní oženil. Ona že&nbsp;mu&nbsp;přinesla do&nbsp;manželství jen to, co&nbsp;zbylo po&nbsp;jiných? Že&nbsp;ji&nbsp;sebral na&nbsp;chodníku a&nbsp;ona ho&nbsp;nalákala tím, že&nbsp;se&nbsp;tvářila jako nevinná holčička? No&nbsp;tohleto už, krucinál, přestává všechno! To&nbsp;je&nbsp;ale od&nbsp;něho drzost! Co&nbsp;slovo, to&nbsp;lež. Ona ho&nbsp;přece nechtěla, tak je&nbsp;to! Plazil se&nbsp;jí&nbsp;u&nbsp;nohou, aby si&nbsp;ho&nbsp;vzala, kdežto ona mu&nbsp;přece rozmlouvala, aby si&nbsp;to&nbsp;dobře rozmyslel. Kdyby k&nbsp;tomu dneska mělo dojít znovu, to&nbsp;se&nbsp;ví, že&nbsp;by&nbsp;řekla ne! Namouduši by&nbsp;si&nbsp;nechala radši ruku uříznout! Ano, přišla o&nbsp;věnec už&nbsp;předtím, než ho&nbsp;poznala; ale pracovitá ženská bez věnce stojí desetkrát za&nbsp;víc než takový lajdák a&nbsp;ničema, který špiní svou čest a&nbsp;čest celé rodiny po&nbsp;všech možných putykách. Ten den se&nbsp;u&nbsp;Coupaeuů poprvé doopravdy seprali; a&nbsp;řezali se&nbsp;tak důkladně, že&nbsp;na&nbsp;to&nbsp;prasklo jedno staré paraple a&nbsp;koště.</span></p>
          <p class="chunk" data-nb-ref-number="94" data-nb-words="487" data-nb-chars="2748"><span class="idea" data-nb-ref-number="94" id="idea94" data-nb-words="487" data-nb-chars="2748">A&nbsp;Gervaisa dostála slovu. Začala se&nbsp;spouštět ještě víc, ještě častěji vynechávala práci, dokázala proklábosit celé dny a&nbsp;v&nbsp;prádelně byla líná jako valach. Když jí&nbsp;něco vypadlo z&nbsp;ruky, nechala to&nbsp;na&nbsp;zemi, co&nbsp;by&nbsp;se&nbsp;shýbala, však on&nbsp;to&nbsp;někdo sebere. Ručičky jí&nbsp;začínaly jít od&nbsp;práce. Šetřila si&nbsp;to&nbsp;svoje sádlo. Na&nbsp;všechno kašlala a&nbsp;pometlo vzala do&nbsp;ruky jen tehdy, když už&nbsp;o&nbsp;smetí zakopávala. Lorilleuxovi si&nbsp;teď okázale zacpávali nosy, když šli kolem jejího bytu. Smrad jako z&nbsp;hnojiště, říkávali. Sami si&nbsp;žili pěkně schovaní tam na&nbsp;konci chodby a&nbsp;nechtěli nic vědět o&nbsp;vší té&nbsp;bídě, která řádila v&nbsp;tomto koutě domu; zamykali se, aby náhodou nemuseli někomu půjčit pět franků. Ach, ti&nbsp;měli srdíčko jako ze&nbsp;zlata, laskaví sousedé, jen co&nbsp;je&nbsp;pravda! Ano, já&nbsp;nic, já&nbsp;muzikant. Stačilo zaklepat a&nbsp;požádat o&nbsp;sirky, o&nbsp;špetku soli, o&nbsp;trošku vody, a&nbsp;člověk si&nbsp;mohl být jist, že&nbsp;mu&nbsp;přibouchnou dveře před nosem. A&nbsp;přitom měli jazyk jako zmije. Když měli pomoci bližnímu, to&nbsp;se&nbsp;rozkřikovali, že&nbsp;se&nbsp;o&nbsp;druhé nikdy nestarají; ale když šlo o&nbsp;to, někoho pomlouvat, to&nbsp;se&nbsp;o&nbsp;něho starali od&nbsp;rána do&nbsp;večera. Zavřeli se&nbsp;na&nbsp;závoru, na&nbsp;dveře pověsili ještě přikrývku, aby zakryli všechny štěrbiny i&nbsp;klíčovou dírku, a&nbsp;pásli se&nbsp;na&nbsp;klepech; přitom ani na&nbsp;chvíli nespouštěli zlaté drátky z&nbsp;rukou. Nejvíc jim lahodilo, jak se&nbsp;ta&nbsp;pajda spustila, o&nbsp;tom dokázali příst celý den jako kocouři, když je&nbsp;někdo hladí. Ta&nbsp;to&nbsp;dopracovala, taková bída, lidičky, s&nbsp;tou to&nbsp;ale vzalo konec! Číhali, až&nbsp;půjde nakupovat, a&nbsp;pochechtávali se, jaký malý kousek chleba si&nbsp;nese pod zástěrou. Počítali dny, kdy neměla co&nbsp;dát do&nbsp;úst. Věděli přesně, kolik je&nbsp;u&nbsp;ní prachu, kolik zůstalo neumytých talířů, jediný další příznak úpadku, bídy a&nbsp;vzrůstající lenosti jim neušel. A&nbsp;ty její šaty, podívejte na&nbsp;ty&nbsp;odporné cáry, ty&nbsp;už&nbsp;by&nbsp;ani hadrářka na&nbsp;ulici nesebrala! Panebože, pěkně jí&nbsp;teče do&nbsp;bot, té&nbsp;krásné blondýnce, té&nbsp;ctnostné paničce, co&nbsp;tenkrát vrtěla zadkem v&nbsp;tom svém honosném modrém krámě. Vidíte, kam to&nbsp;vede, když si&nbsp;někdo potrpí na&nbsp;mlsotu, má&nbsp;rád likéry a&nbsp;pořádá žranice. Gervaisa tušila, že&nbsp;si&nbsp;na&nbsp;ní&nbsp;asi dávají záležet, a&nbsp;někdy si&nbsp;zula střevíce a&nbsp;šla poslouchat za&nbsp;dveře; ale přikrývka byla příliš tlustá, neslyšela nic. Jen jednou zaslechla, jak jí&nbsp;říkají „ta ceckatá“, zřejmě proto, že&nbsp;měla vpředu trochu příliš vzdutý živůtek, i&nbsp;když jinak z&nbsp;té špatné stravy byla pomalu kost a&nbsp;kůže. Ostatně, říkala si, ať&nbsp;jí&nbsp;někam vlezou; mluvila s&nbsp;nimi sice dál, protože se&nbsp;chtěla vyhnout nepříjemnostem; nečekala od&nbsp;těch špinavců už&nbsp;dávno nic dobrého, ale neměla už&nbsp;ani sílu jim odseknout a&nbsp;usadit je&nbsp;tak, aby na&nbsp;ni&nbsp;zůstali hloupě čučet. A&nbsp;pak, vždyť je&nbsp;to&nbsp;přece fuk! Nechtěla už&nbsp;nic jiného než sem tam nějaký ten požiteček, sedět v&nbsp;klidu a&nbsp;točit si&nbsp;palci, a&nbsp;hnout sebou, jen když šlo o&nbsp;to, dobře se&nbsp;pomět.</span></p>
          <p class="chunk" data-nb-ref-number="95" data-nb-words="131" data-nb-chars="790"><span class="idea" data-nb-ref-number="95" id="idea95" data-nb-words="131" data-nb-chars="790">Jednou v&nbsp;sobotu jí&nbsp;Coupeau slíbil, že&nbsp;ji&nbsp;zavede do&nbsp;cirkusu. Podívat se&nbsp;na&nbsp;krasavice, jak jezdí tryskem na&nbsp;koních a&nbsp;proskakují papírovými kruhy, to&nbsp;aspoň stojí za&nbsp;trochu té&nbsp;námahy. Coupeau zrovna celých čtrnáct dní pracoval a&nbsp;mohl se&nbsp;praštit přes kapsu; dokonce prý půjdou na&nbsp;večeři někam do&nbsp;restaurace, protože Nana přijde až&nbsp;pozdě večer, mají v&nbsp;dílně nějakou zakázku, která spěchá. Ale v&nbsp;sedm hodin Coupeau nikde; odbilo osm, ještě se&nbsp;neukázal. Gervaisa zuřila. To&nbsp;ten její mazavka určitě prochlastává celou mzdu s&nbsp;kumpány někde v&nbsp;kořalně. Vyprala si&nbsp;čepeček a&nbsp;od rána se&nbsp;namáhala se&nbsp;spravováním děr ve&nbsp;starých šatech, aby byla aspoň trochu k&nbsp;světu. Konečně kolem deváté, na&nbsp;smrt vyhladovělá a&nbsp;modrá vzteky, se&nbsp;odhodlala seběhnout dolů a&nbsp;vypravila se&nbsp;hledat Coupeaua po&nbsp;okolních hospodách.</span></p>
          <p class="chunk" data-nb-ref-number="96" data-nb-words="29" data-nb-chars="159"><span class="idea" data-nb-ref-number="96" id="idea96" data-nb-words="29" data-nb-chars="159">„Hledáte muže?“ křikla na&nbsp;ni&nbsp;paní Bochová, když viděla, jak se&nbsp;tváří. „Ten je&nbsp;u&nbsp;starého Colomba. Manžel si&nbsp;tam s&nbsp;ním zrovna před chvilkou dával třešně v&nbsp;rumu.“</span></p>
          <p class="chunk" data-nb-ref-number="97" data-nb-words="357" data-nb-chars="2150"><span class="idea" data-nb-ref-number="97" id="idea97" data-nb-words="357" data-nb-chars="2150">Poděkovala. Rozběhla se&nbsp;najisto a&nbsp;už se&nbsp;chystala, jak na&nbsp;Coupeaua vyjede. Drobounce mžilo a&nbsp;to jí&nbsp;při té&nbsp;nedobrovolné procházce na&nbsp;vzteku neubralo. Ale když přišla před putyku, rázem se&nbsp;uklidnila a&nbsp;řekla si, že&nbsp;musí jednat opatrně; dostala strach, že&nbsp;by&nbsp;si&nbsp;to&nbsp;sama odskákala, kdyby muže popudila. Kořalna zářila, všechny plynové lampy hořely bělostným světlem jako slunce, kolem zdí se&nbsp;měňavě leskly barevné láhve a&nbsp;sklenice. Zůstala chvíli stát na&nbsp;chodníku, nakloněna kupředu, s&nbsp;obličejem přitisknutým na&nbsp;výkladní skříň, a&nbsp;mezi vystavenými sklenicemi se&nbsp;dívala dovnitř na&nbsp;Coupeaua. Seděl až&nbsp;v&nbsp;zadu u&nbsp;malého zinkem pobitého stolku s&nbsp;nějakými kumpány, všichni byli stěží k&nbsp;rozeznání v&nbsp;tom modrém kouři z&nbsp;dýmek, a&nbsp;protože jejich hulákání nebylo slyšet, vypadali velmi směšně, jak rozhazovali rukama, vystrkovali bradu a&nbsp;kulili oči. Jak je&nbsp;to, propánaboha, možné, že&nbsp;mužští opouštějí svoje ženy a&nbsp;svoje domovy kvůli tomu, aby seděli zavření v&nbsp;takovéhle díře k&nbsp;zadušení? Déšť jí&nbsp;stékal za&nbsp;krk; vzchopila se&nbsp;a&nbsp;odešla dál na&nbsp;bulvár, trochu si&nbsp;to&nbsp;rozmyslet, protože najednou ztratila kuráž vejít dovnitř. Ten by&nbsp;ji, panečku, pěkně přivítal, vždyť přece odjakživa nesnáší, aby za&nbsp;ním někdo lezl do&nbsp;hospody. A&nbsp;pak, namouduši, tohle se&nbsp;jí&nbsp;věru nezdá vhodné místo pro počestnou ženskou. Ale když se&nbsp;pod promočenými stromy začínala čím dál tím víc třást zimou, napadlo ji, že&nbsp;si&nbsp;takhle určitě užene pěkné nastuzení; pořád ještě váhala. Dvakrát se&nbsp;vrátila zpátky před kořalnu, znovu přitiskla obličej k&nbsp;výkladní skříni a&nbsp;vztekle se&nbsp;dívala, jak ti&nbsp;zatracení ochlastové pořád ještě sedí pěkně v&nbsp;suchu a&nbsp;nepřestávají hulákat a&nbsp;popíjet. Zářivé světlo z&nbsp;putyky se&nbsp;odráželo na&nbsp;dláždění v&nbsp;kalužích, na&nbsp;nichž vyskakovaly malé bublinky od&nbsp;padajícího deště. Pokaždé, když se&nbsp;dveře otevřely a&nbsp;zase zapadly s&nbsp;klapnutím mosazného kování, Gervaisa honem utekla a&nbsp;brodila se&nbsp;v&nbsp;kalužích. Až&nbsp;si&nbsp;najednou řekla, že&nbsp;je&nbsp;hloupá, otevřela dveře a&nbsp;šla rovnou ke&nbsp;stolu, kde Coupeau seděl. Nakonec co&nbsp;na&nbsp;tom, vždyť sem přece jde za&nbsp;mužem; a&nbsp;má na&nbsp;to&nbsp;plné právo, protože jí&nbsp;slíbil, že&nbsp;ji&nbsp;dnes večer vezme do&nbsp;cirkusu. Ať&nbsp;se&nbsp;děje, co&nbsp;chce, ona se&nbsp;nehodlá rozmočit na&nbsp;chodníku jako kus mýdla.</span></p>
          <p class="chunk" data-nb-ref-number="98" data-nb-words="27" data-nb-chars="146"><span class="idea" data-nb-ref-number="98" id="idea98" data-nb-words="27" data-nb-chars="146">„A&nbsp;hele, to&nbsp;je&nbsp;moje stará!“ křikl klempíř a&nbsp;rozkuckal se&nbsp;smíchy. „No ne, to&nbsp;se&nbsp;ale povedlo, ta&nbsp;je&nbsp;srandovní, co? No&nbsp;nemám pravdu? Není srandovní?“</span></p>
          <p class="chunk" data-nb-ref-number="99" data-nb-words="56" data-nb-chars="341"><span class="idea" data-nb-ref-number="99" id="idea99" data-nb-words="56" data-nb-chars="341">Všichni se&nbsp;smáli, Perko, Telecí nožička i&nbsp;Nevymáchaná huba zvaný Duha. Ano, připadalo jim to&nbsp;strašně k&nbsp;smíchu, aniž řekli proč. Gervaisa zůstala trochu zakřiknutě stát. Zdálo se&nbsp;jí, že&nbsp;je&nbsp;Coupeau dobře naložený, a&nbsp;tak se&nbsp;odvážila říci: „Víš, máme přece jít do&nbsp;toho cirkusu. Musíme honem dělat, snad ještě přijdeme včas, abychom něco viděli.“</span></p>
          <p class="chunk" data-nb-ref-number="100" data-nb-words="50" data-nb-chars="287"><span class="idea" data-nb-ref-number="100" id="idea100" data-nb-words="50" data-nb-chars="287">„Když já&nbsp;nemůžu vstát, jsem tady přilepený! No&nbsp;namouduši!“ odpověděl Coupeau, který se&nbsp;pořád zubil od&nbsp;ucha k&nbsp;uchu. „Jen to&nbsp;zkus, uvidíš; zatáhni mě&nbsp;za&nbsp;ruku, ale pořádně, hergot, ze&nbsp;všech sil! Ještě víc, no&nbsp;tak, hej rup! Vidíš, ten starej rošťák Colombe mě&nbsp;tady k&nbsp;tý lavici přišrouboval!“</span></p>
          <p class="chunk" data-nb-ref-number="101" data-nb-words="52" data-nb-chars="302"><span class="idea" data-nb-ref-number="101" id="idea101" data-nb-words="52" data-nb-chars="302">Gervaisa to&nbsp;přijala jako dobrý žert a&nbsp;tahala ze&nbsp;všech sil; když mu&nbsp;konečně ruku pustila, připadal ten vtip kamarádům tak povedený, že&nbsp;se&nbsp;vrhli jeden na&nbsp;druhého, strkali do&nbsp;sebe rameny a&nbsp;hýkali jako osli, když je&nbsp;hřebelcují. Klempíř měl hubu rozšklebenou takovým smíchem, že&nbsp;mu&nbsp;bylo vidět až&nbsp;do&nbsp;chřtánu.</span></p>
          <p class="chunk" data-nb-ref-number="102" data-nb-words="53" data-nb-chars="309"><span class="idea" data-nb-ref-number="102" id="idea102" data-nb-words="53" data-nb-chars="309">„Ale jdi, ty&nbsp;moulo!“ řekl nakonec. „Můžeš si&nbsp;k&nbsp;nám přece na&nbsp;chvíli taky přisednout, ne? Je&nbsp;tady člověku líp než čvachtat se&nbsp;venku v&nbsp;tom dešti… No, nepřišel jsem domů, tak jsem nepřišel; co&nbsp;má&nbsp;být. Měl jsem neodkladné jednání. Když budeš dělat dlouhý ksichty, nic tím nespravíš… Sesedněte se&nbsp;trochu, mládenci!“</span></p>
          <p class="chunk" data-nb-ref-number="103" data-nb-words="16" data-nb-chars="91"><span class="idea" data-nb-ref-number="103" id="idea103" data-nb-words="16" data-nb-chars="91">„Kdyby si&nbsp;mně milostpaní chtěla sednout na&nbsp;klín, bylo by&nbsp;to&nbsp;měkčí!“ nabídl se&nbsp;dvorně Perko.</span></p>
          <p class="chunk" data-nb-ref-number="104" data-nb-words="353" data-nb-chars="2218"><span class="idea" data-nb-ref-number="104" id="idea104" data-nb-words="353" data-nb-chars="2218">Aby tu&nbsp;tak nápadně nestála, vzala Gervaisa židli a&nbsp;sedla si&nbsp;na&nbsp;tři kroky od&nbsp;stolu. Podívala se, co&nbsp;to&nbsp;mužští pijí, byla to&nbsp;nejsilnější kořalka a&nbsp;svítila ve&nbsp;sklenicích jako zlato. Na&nbsp;stole jí&nbsp;byla rozlitá loužička a&nbsp;Nevymáchaná huba zvaný Duha do&nbsp;ní&nbsp;při řeči namáčel prst a&nbsp;psal po&nbsp;stole velkými písmeny ženské jméno <em>Eulálie</em>. Telecí nožička jí&nbsp;připadal hrozně sešlý, byl vyzáblý jako tyčka. Perkovi zas kvetl nos, opravdová burgundská modrá jiřina. Všichni čtyři byli strašně špinaví, odporně zaneřáděné vousy měli rozježené jako kartáče na&nbsp;vytírání nočníků, nestydatě vystavovali na&nbsp;odiv rozedrané kazajky a&nbsp;natahovali umouněné pracky se&nbsp;špínou za&nbsp;nehty. Přitom však, pravda, se&nbsp;s&nbsp;nimi ještě mohl člověk ukázat před lidmi, protože se&nbsp;chovali pořád slušně, i&nbsp;když tu&nbsp;pařili už&nbsp;od&nbsp;šesti hodin; měli v&nbsp;hlavě zrovna tolik, kolik je&nbsp;třeba. Gervaisa si&nbsp;všimla dvou jiných mužských, kteří se&nbsp;nalévali u&nbsp;pultu, ti&nbsp;už&nbsp;byli tak zlinkovaní, že&nbsp;si&nbsp;obraceli skleničky pod bradu a&nbsp;polévali si&nbsp;košile v&nbsp;přesvědčení, že&nbsp;si&nbsp;proplachují hrdla. Starý tlouštík Colombe natahoval své dlouhé ruce, před nimiž měl každý v&nbsp;podniku respekt, a&nbsp;naléval klidně další rundy. Bylo tu&nbsp;hrozné dusno, kouř z&nbsp;dýmek stoupal do&nbsp;oslepujícího světla plynových hořáků, vířil pod stropem jako prach a&nbsp;zahaloval všechny hosty do&nbsp;neustále houstnoucího mračna. A&nbsp;z&nbsp;toho mračna se&nbsp;ozýval ohlušující kravál, směsice chraplavých hlasů, cinkání skleniček, nadávek, a&nbsp;občas do&nbsp;toho zaduněly jako výbuch rány pěstí do&nbsp;stolu. Však se&nbsp;také Gervaisa tvářila jako kakabus; taková­hle podívaná není nic pro ženskou, zvlášť pro takovou, která na&nbsp;to&nbsp;není zvyklá. Dusila se, oči ji&nbsp;pálily a&nbsp;hlavu měla těžkou jen od&nbsp;alkoholových výparů, kterých byla místnost plná. Pak měla najednou podivný zneklidňující pocit něčeho ještě horšího za&nbsp;zády. Otočila se&nbsp;a&nbsp;uviděla destilační přístroj, tu&nbsp;mašinu na&nbsp;opíjení pod skleněnou střechou úzkého dvorku a&nbsp;otřásající se&nbsp;s&nbsp;tlumeným hukotem jako pravá ďábelská kuchyně. Večer vypadaly ty&nbsp;její hadice ještě pochmurněji, jak na&nbsp;všech jejich vypouklinách svítily široké červené odlesky. A&nbsp;stín přístroje vykresloval na&nbsp;protější zdi všelijaké nejohavnější tvary, postavy s&nbsp;ocasy anebo obludy otevírající tlamy, jako by&nbsp;chtěly pohltit celý svět.</span></p>
          <p class="chunk" data-nb-ref-number="105" data-nb-words="30" data-nb-chars="176"><span class="idea" data-nb-ref-number="105" id="idea105" data-nb-words="30" data-nb-chars="176">„Poslouchej, ty&nbsp;káčo hubatá, přestaň už&nbsp;dělat takový ksichty!“ křikl na&nbsp;ni&nbsp;najednou Coupeau. „Víš, že&nbsp;u&nbsp;nás každýho, kdo kazí legraci, posíláme do&nbsp;hajzlíčku! Co&nbsp;si&nbsp;dáš k&nbsp;pití?“</span></p>
          <p class="chunk" data-nb-ref-number="106" data-nb-words="9" data-nb-chars="71"><span class="idea" data-nb-ref-number="106" id="idea106" data-nb-words="9" data-nb-chars="71">„Kdepak, nic, nic!“ odpověděla pradlena. „Vždyť jsem ještě nevečeřela!“</span></p>
          <p class="chunk" data-nb-ref-number="107" data-nb-words="10" data-nb-chars="58"><span class="idea" data-nb-ref-number="107" id="idea107" data-nb-words="10" data-nb-chars="58">„Tím spíš si&nbsp;musíš něco dát, takovej lok člověka posilní!“</span></p>
          <p class="chunk" data-nb-ref-number="108" data-nb-words="24" data-nb-chars="143"><span class="idea" data-nb-ref-number="108" id="idea108" data-nb-words="24" data-nb-chars="143">Ale protože se&nbsp;Gervaisa pořád ještě mračila, vložil se&nbsp;do&nbsp;toho Perko a&nbsp;začal zas dvorně: „Milostivá má&nbsp;asi ráda něco sladkého, ne?“ zablábolil.</span></p>
          <p class="chunk" data-nb-ref-number="109" data-nb-words="26" data-nb-chars="159"><span class="idea" data-nb-ref-number="109" id="idea109" data-nb-words="26" data-nb-chars="159">„Především mám ráda, když se&nbsp;chlapi neožírají!“ odsekla mu&nbsp;zlostně. „Ano, mám ráda, když muž přinese vejplatu domů, a&nbsp;taky aby dodržel slovo, když něco slíbí.“</span></p>
          <p class="chunk" data-nb-ref-number="110" data-nb-words="35" data-nb-chars="195"><span class="idea" data-nb-ref-number="110" id="idea110" data-nb-words="35" data-nb-chars="195">„Aha, tak tohleto tě&nbsp;pořád tak žere?“ řekl klempíř, nepřestávaje se&nbsp;zubit. „Ty chceš svůj podíl z&nbsp;vejplaty, co? Tak proč si, ty&nbsp;huso hloupá, taky něco nedáš? Jen si&nbsp;dej, na&nbsp;tom nemůžeš prodělat!“</span></p>
          <p class="chunk" data-nb-ref-number="111" data-nb-words="34" data-nb-chars="209"><span class="idea" data-nb-ref-number="111" id="idea111" data-nb-words="34" data-nb-chars="209">Upřeně se&nbsp;na&nbsp;něho podívala, zatvářila se&nbsp;naprosto vážně a&nbsp;na čele se&nbsp;jí&nbsp;udělala zlověstná vráska. Odpověděla pomalu a&nbsp;zamyšleně: „Máš vlastně pravdu. To&nbsp;je&nbsp;dobrý nápad. Takhle aspoň ty&nbsp;peníze propijeme spolu.“</span></p>
          <p class="chunk" data-nb-ref-number="112" data-nb-words="233" data-nb-chars="1308"><span class="idea" data-nb-ref-number="112" id="idea112" data-nb-words="233" data-nb-chars="1308">Telecí nožička se&nbsp;zvedl a&nbsp;šel jí&nbsp;pro skleničku anýzovky. Přisunula si&nbsp;židli a&nbsp;usadila se&nbsp;u&nbsp;stolu. Když srkala tu&nbsp;anýzovku, přišla jí&nbsp;najednou na&nbsp;mysl vzpomínka, jak tu&nbsp;tenkrát jedla švestku v&nbsp;rumu, ještě když se&nbsp;jí&nbsp;Coupeau dvořil; bylo to&nbsp;tak dávno, seděli tenkrát tamhle u&nbsp;dveří. Tehdy snědla jen švestku a&nbsp;rum nechala. A&nbsp;teď, teď se&nbsp;pouští do&nbsp;likérů. Bože, však ona se&nbsp;zná, nemá vůli, na&nbsp;vařené nudli by&nbsp;ji&nbsp;utáhl. Stačilo by&nbsp;ji&nbsp;jen trochu postrčit a&nbsp;dala by&nbsp;se&nbsp;na&nbsp;pití, spadla by&nbsp;do&nbsp;toho rovnou po&nbsp;hlavě. Dokonce jí&nbsp;ta&nbsp;anýzovka výborně chutná, jenom je&nbsp;trochu moc sladká, až&nbsp;protivně sladká. Usrkávala ze&nbsp;skleničky a&nbsp;poslouchala, jak Nevymáchaná huba zvaný Duha vykládá o&nbsp;své holce, tlusté Eulálii, co&nbsp;prodává na&nbsp;ulici ryby. Zatraceně mazaná ženská je&nbsp;to, vyčmuchá ho, potvora, v&nbsp;každé putyce, když jede s&nbsp;tou svou károu kolem. Nic nepomůže, že&nbsp;ho&nbsp;kumpáni varují a&nbsp;schovávají, pokaždé ho&nbsp;načapá, a&nbsp;zrovna včera mu&nbsp;dokonce omlátila platejsa o&nbsp;hubu, že&nbsp;prý ho&nbsp;naučí nechodit do&nbsp;práce. No&nbsp;to&nbsp;je&nbsp;teda namouduši legrace. Telecí nožička a&nbsp;Perko se&nbsp;smáli, až&nbsp;se&nbsp;za&nbsp;břicho popadali, a&nbsp;plácali Gervaisu po&nbsp;ramenou; ta&nbsp;se&nbsp;nakonec také rozesmála, jakoby proti své vůli, jako by&nbsp;ji&nbsp;někdo lechtal. Radili jí, aby to&nbsp;udělala jako ta&nbsp;tlustá Eulálie, aby si&nbsp;přinesla žehličku a&nbsp;na pultu v&nbsp;kořalně vyžehlila Coupeauovi uši.</span></p>
          <p class="chunk" data-nb-ref-number="113" data-nb-words="22" data-nb-chars="148"><span class="idea" data-nb-ref-number="113" id="idea113" data-nb-words="22" data-nb-chars="148">„Děkuju, nechci!“ křičel Coupeau a&nbsp;držel dnem vzhůru skleničku, kterou Gervaisa mezitím dopila. „Tys to&nbsp;ale vyzunkla! Koukejte, panstvo, ta&nbsp;má&nbsp;tah!“</span></p>
          <p class="chunk" data-nb-ref-number="114" data-nb-words="11" data-nb-chars="70"><span class="idea" data-nb-ref-number="114" id="idea114" data-nb-words="11" data-nb-chars="70">„Milostivá si&nbsp;dá&nbsp;ještě jednu?“ zeptala se&nbsp;Nevymáchaná huba zvaný Duha.</span></p>
          <p class="chunk" data-nb-ref-number="115" data-nb-words="140" data-nb-chars="775"><span class="idea" data-nb-ref-number="115" id="idea115" data-nb-words="140" data-nb-chars="775">Ne, už&nbsp;nechce. Ale přece jen váhala. Z&nbsp;té anýzovky se&nbsp;jí&nbsp;dělalo mdlo. Nejraději by&nbsp;si&nbsp;dala něco ostřejšího, aby si&nbsp;spravila žaludek. A&nbsp;dívala se&nbsp;po&nbsp;očku za&nbsp;sebe na&nbsp;tu&nbsp;mašinu na&nbsp;chlast. Ten zatracený hrnec, bachratý jako břicho tlusté kotlářky, s&nbsp;tím protáhlým nosem, který se&nbsp;všelijak kroutil, v&nbsp;ní budil chuť a&nbsp;zároveň strach, až&nbsp;jí&nbsp;z&nbsp;toho šel po&nbsp;zádech mráz. Ano, vypadá to&nbsp;úplně jako kovové vnitřnosti nějaké obludné čarodějnice, která kapku po&nbsp;kapce vypouští ze&nbsp;střev oheň. Pěkný pramen jedu, jen co&nbsp;je&nbsp;pravda, s&nbsp;touhletou výrobou se&nbsp;měli schovat někde ve&nbsp;sklepě, tak je&nbsp;nestydatá a&nbsp;ohavná! Ale přesto přese všechno by&nbsp;byla nejraději strčila nos až&nbsp;dovnitř, načichala se&nbsp;té&nbsp;vůně a&nbsp;okusila ten neřád, i&nbsp;kdyby si&nbsp;po&nbsp;něm měla spálit jazyk, až&nbsp;by&nbsp;se&nbsp;jí&nbsp;sloupal jako pomeranč.</span></p>
          <p class="chunk" data-nb-ref-number="116" data-nb-words="43" data-nb-chars="266"><span class="idea" data-nb-ref-number="116" id="idea116" data-nb-words="43" data-nb-chars="266">„A&nbsp;co vy&nbsp;to&nbsp;vlastně pijete?“ zeptala se&nbsp;potměšile mužských a&nbsp;oči jí&nbsp;zasvítily při pohledu na&nbsp;tu&nbsp;krásnou zlatou barvu v&nbsp;jejich skleničkách. „Víš, stará,“ odpověděl Coupeau, „tohleto je&nbsp;utrejch strejce Colomba… Jen ze&nbsp;sebe nedělej jelimánka! Však my&nbsp;ti&nbsp;dáme ochutnat.“</span></p>
          <p class="chunk" data-nb-ref-number="117" data-nb-words="23" data-nb-chars="133"><span class="idea" data-nb-ref-number="117" id="idea117" data-nb-words="23" data-nb-chars="133">Když jí&nbsp;přinesli skleničku ostré kořalky a&nbsp;když se&nbsp;hned po&nbsp;prvním doušku rozkašlala, začal se&nbsp;klempíř plácat do&nbsp;stehen a&nbsp;rozkřikl se:</span></p>
          <p class="chunk" data-nb-ref-number="118" data-nb-words="23" data-nb-chars="142"><span class="idea" data-nb-ref-number="118" id="idea118" data-nb-words="23" data-nb-chars="142">„Tak co&nbsp;tomu říkáš? Nějak ti&nbsp;to&nbsp;vyrazilo dech! Musíš to&nbsp;do&nbsp;sebe obrátit všechno najednou! Každou skleničkou ušetříš šest franků na&nbsp;doktorovi.“</span></p>
          <p class="chunk" data-nb-ref-number="119" data-nb-words="387" data-nb-chars="2186"><span class="idea" data-nb-ref-number="119" id="idea119" data-nb-words="387" data-nb-chars="2186">Po&nbsp;druhé skleničce už&nbsp;Gervaisa přestala cítit hlad, který ji&nbsp;předtím tolik svíral. Teď už&nbsp;se&nbsp;s&nbsp;Coupeauem usmířila, už&nbsp;se&nbsp;na&nbsp;něho nezlobila, že&nbsp;nedodržel slovo. Půjdou do&nbsp;cirkusu někdy jindy, vždyť to&nbsp;nakonec není nic zvláštního, takoví komedianti na&nbsp;koních. Tady u&nbsp;starého Colomba neprší, a&nbsp;i když se&nbsp;v&nbsp;té kořalce rozplývá celá výplata, člověk si&nbsp;ji&nbsp;aspoň vrazí do&nbsp;žaludku a&nbsp;vypije ji&nbsp;průzračnou a&nbsp;krásně lesklou jako tekuté zlato. Ať&nbsp;jí&nbsp;všichni vlezou na&nbsp;záda! Beztak má&nbsp;v&nbsp;životě tak málo radostí, a&nbsp;pak, při tomhle jí&nbsp;aspoň může být útěchou, že&nbsp;roztáčí prachy s&nbsp;Coupeauem napolovic. Když je&nbsp;jí&nbsp;tu&nbsp;dobře, proč by&nbsp;tady nezůstala? Teď by&nbsp;mohli třeba z&nbsp;kanonů střílet, ona se&nbsp;odtud nehne; nerada se&nbsp;hýbe, když už&nbsp;se&nbsp;jednou uvelebí. Tetelila se&nbsp;tu&nbsp;pěkně v&nbsp;teplíčku, živůtek se&nbsp;jí&nbsp;lepil na&nbsp;záda a&nbsp;po těle se&nbsp;jí&nbsp;rozléval takový blažený pocit, že&nbsp;se&nbsp;jí&nbsp;ani rukama nechtělo pohnout. Smála se&nbsp;bez důvodu, lokty měla na&nbsp;stole a&nbsp;oči zamžené; nejvíc ji&nbsp;bavili dva hosté, jeden takový hromotluk a&nbsp;druhý skrček, seděli u&nbsp;sousedního stolu a&nbsp;byli tak opilí, že&nbsp;se&nbsp;pořád objímali a&nbsp;líbali. Ano, smála se&nbsp;celé té&nbsp;putyce, smála se&nbsp;kulatému obličeji starého Colomba, vypadajícímu jako kastrol sádla, smála se&nbsp;okolním hostům, kteří kouřili z&nbsp;těch jejich zapékaček, hulákali a&nbsp;plivali, smála se&nbsp;velkým plamenům plynových hořáků, které se&nbsp;blýskavě odrážely v&nbsp;zrcadlech a&nbsp;na lahvích s&nbsp;kořalkou. Zápach už&nbsp;jí&nbsp;tu&nbsp;vůbec nevadil, naopak, šimralo ji&nbsp;to&nbsp;v&nbsp;nose a&nbsp;zdálo se&nbsp;jí, že&nbsp;to&nbsp;tu&nbsp;pěkně voní. Víčka se&nbsp;jí&nbsp;trochu přivírala, dech se&nbsp;jí&nbsp;krátil, ale nedusila se, vychutnávala rozkoš z&nbsp;lenivé dřímoty, která ji&nbsp;pomalu přepadla. Po&nbsp;třetí skleničce jí&nbsp;klesla brada do&nbsp;dlaní a&nbsp;viděla už&nbsp;jen Coupeaua a&nbsp;jeho kumpány. Seděla těsně proti nim, jejich dech ji&nbsp;hřál na&nbsp;tvářích a&nbsp;dívala se&nbsp;jim na&nbsp;špinavé brady, jako by&nbsp;na&nbsp;nich chtěla spočítat všechny chlupy. Teď už&nbsp;byli všichni úplně namol. Perko seděl mlčky s&nbsp;dýmkou v&nbsp;zubech, slintal, tvářil se&nbsp;vážně a&nbsp;vypadal jako podřimující vůl, Telecí nožička vykládal něco o&nbsp;tom, jak dovede jedním lokem vytáhnout celou litrovou láhev, najednou prý ji&nbsp;do&nbsp;sebe obrátí, až&nbsp;je&nbsp;vidět na&nbsp;dno. Nevymáchaná huba zvaný Duha došel k&nbsp;pultu pro kolo Štěstěny a&nbsp;hrál teď s&nbsp;Coupeauem o&nbsp;skleničky.</span></p>
          <p class="chunk" data-nb-ref-number="120" data-nb-words="11" data-nb-chars="60"><span class="idea" data-nb-ref-number="120" id="idea120" data-nb-words="11" data-nb-chars="60">„Dvě stě…! Ty&nbsp;máš ale kliku, pokaždý ti&nbsp;vyjde vysoký číslo!“</span></p>
          <p class="chunk" data-nb-ref-number="121" data-nb-words="29" data-nb-chars="183"><span class="idea" data-nb-ref-number="121" id="idea121" data-nb-words="29" data-nb-chars="183">Pero kola skřípalo a&nbsp;soška Štěstěny, velká červená žena, přikrytá skleněným poklopem, se&nbsp;točila tak rychle, že&nbsp;bylo uprostřed vidět už&nbsp;jen kulatou červenou skvrnu jako skvrnu od&nbsp;vína.</span></p>
          <p class="chunk" data-nb-ref-number="122" data-nb-words="20" data-nb-chars="107"><span class="idea" data-nb-ref-number="122" id="idea122" data-nb-words="20" data-nb-chars="107">„Tři sta padesát…! To&nbsp;jsi do&nbsp;toho musel strčit, ty&nbsp;zatracenej lumpe! A&nbsp;vůbec, dej mi&nbsp;pokoj, já&nbsp;už&nbsp;nehraju!“</span></p>
          <p class="chunk" data-nb-ref-number="123" data-nb-words="92" data-nb-chars="542"><span class="idea" data-nb-ref-number="123" id="idea123" data-nb-words="92" data-nb-chars="542">A&nbsp;Gervaisa se&nbsp;začala zajímat o&nbsp;kolo Štěstěny. Pila teď jako duha a&nbsp;říkala Perkovi „ty můj synátore“. Mašina na&nbsp;chlast za&nbsp;ní&nbsp;pracovala bez ustání dál a&nbsp;hučela jako podzemní potok. Gervaisa byla zoufalá, že&nbsp;ji&nbsp;nemůže zastavit, celou vypít, měla na&nbsp;ni&nbsp;najednou nesmírný vztek, popadala ji&nbsp;chuť skočit na&nbsp;destilační přístroj jako na&nbsp;nějaké zvíře, ukopat ho&nbsp;podpatkem a&nbsp;rozdupat mu&nbsp;břicho. Všechno se&nbsp;jí&nbsp;před očima zamotalo, viděla, jak se&nbsp;přístroj hýbe, cítila, jak ji&nbsp;popadá těmi svými měděnými pařáty a&nbsp;potok kořalky jí&nbsp;teď protéká celým tělem.</span></p>
          <p class="chunk" data-nb-ref-number="124" data-nb-words="191" data-nb-chars="1131"><span class="idea" data-nb-ref-number="124" id="idea124" data-nb-words="191" data-nb-chars="1131">Potom se&nbsp;s&nbsp;ní celá místnost začala točit a&nbsp;plynové lampy se&nbsp;míhaly jako létavice. Gervaisa byla úplně namol. Slyšela, jak se&nbsp;Nevymáchaná huba zvaný Duha zuřivě hádá s&nbsp;tím starým vydřiduchem Colombem. Zatracený zloděj, ten hospodský, to&nbsp;jim asi dělal čárky vidličkou, že&nbsp;je&nbsp;jich tolik, ne? Ale nejsou jelimánci, aby se&nbsp;dali oškubat. Najednou však byla nějaká strkanice, ozval se&nbsp;křik a&nbsp;rámus poražených stolů. To&nbsp;starý Colombe bez okolků vyhazoval celou společnost ven, jediným mávnutím ruky. Ještě za&nbsp;dveřmi mu&nbsp;nadávali a&nbsp;hulákali na&nbsp;něho, že&nbsp;je&nbsp;starý syčák. Pořád ještě pršelo a&nbsp;fičel ledový vítr. Gervaisa ztratila Coupeaua, pak ho&nbsp;našla a&nbsp;zase znovu ztratila. Chtěla domů a&nbsp;hmatala po&nbsp;krámech, aby našla cestu. Strašně se&nbsp;divila, že&nbsp;je&nbsp;najednou taková tma. Na&nbsp;rohu ulice Poissoniěre si&nbsp;dřepla do&nbsp;stružky u&nbsp;chodníku a&nbsp;myslela, že&nbsp;je&nbsp;v&nbsp;prádelně. Ze&nbsp;vší té&nbsp;vody, která tu&nbsp;kolem ní&nbsp;tekla, se&nbsp;jí&nbsp;točila hlava a&nbsp;bylo jí&nbsp;nanic. Konečně přišla k&nbsp;domu a&nbsp;proběhla honem kolem dveří vrátnice, ale stačila zřetelně zahlédnout, jak tam seděli u&nbsp;stolu Poissonovi s&nbsp;Lorilleuxovými a&nbsp;jak se&nbsp;znechuceně ušklíbali, když ji&nbsp;viděli takhle zřízenou.</span></p>
          <p class="chunk" data-nb-ref-number="125" data-nb-words="48" data-nb-chars="301"><span class="idea" data-nb-ref-number="125" id="idea125" data-nb-words="48" data-nb-chars="301">Nikdy nevěděla, jak se&nbsp;dostala do&nbsp;šestého poschodí. Nahoře, když vešla do&nbsp;chodby, jí&nbsp;přiběhla naproti s&nbsp;otevřenou náručí malá Lalie, která ji&nbsp;slyšela jít po&nbsp;schodech; něžně se&nbsp;usmívala a&nbsp;říkala: „Paní Gervaiso, tatínek není doma, pojďte se&nbsp;podívat, jak mi&nbsp;děti krásně spinkají… Jsou takové roztomilé!“</span></p>
          <p class="chunk" data-nb-ref-number="126" data-nb-words="50" data-nb-chars="326"><span class="idea" data-nb-ref-number="126" id="idea126" data-nb-words="50" data-nb-chars="326">Ale když uviděla tupý, opilý obličej pradleny, zděšeně ucouvla a&nbsp;začala se&nbsp;celá třást. Znala už&nbsp;moc dobře ten dech, páchnoucí kořalkou, ten bezvýrazný pohled, ta&nbsp;křečovitě stažená ústa. Gervaisa kolem ní&nbsp;beze slova vrávoravě přešla, zatímco holčička, stojíc ve&nbsp;dveřích, ji&nbsp;mlčky sledovala tím svým vážným pohledem černých očí.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_015.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>