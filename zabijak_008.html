<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="4">
    <meta name="apple-mobile-web-app-capable" content="yes">
    <title>4</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./zabijak_007.html">
    <link rel="next" href="./zabijak_009.html">
    <meta name="nb-order" content="4">
    <link rel="self" href="zabijak_008.html">
    <meta name="nb-identifier" content="zola-zabijak-a7aab95">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10308" data-nb-chars="60974">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_007.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">4</span></h1>
        <section>
          <p class="chunk" data-nb-ref-number="2" data-nb-words="106" data-nb-chars="653"><span class="idea" data-nb-ref-number="2" id="idea2" data-nb-words="106" data-nb-chars="653">Uběhly čtyři roky v&nbsp;krušné práci. Ve&nbsp;čtvrti platili Gervaisa s&nbsp;Coupeauem za&nbsp;spořádanou domácnost, žili v&nbsp;ústraní, neprali se&nbsp;a&nbsp;v&nbsp;neděli chodívali pravidelně na&nbsp;procházku k&nbsp;Saint-Ouenu. Gervaisa pracovala u&nbsp;paní Fauconnierové dvanáct hodin denně, a&nbsp;přitom ještě stačila mít doma čisto jako v&nbsp;klícce a&nbsp;v&nbsp;poledne i&nbsp;večer pro všechny uvařit. Coupeau nechodil do&nbsp;hospody, nosil celou čtrnáctidenní výplatu domů a&nbsp;večer před spaním kouříval v&nbsp;okně dýmku, aby se&nbsp;nadýchal čerstvého vzduchu. Každý je&nbsp;dával za&nbsp;příklad, jací jsou to&nbsp;hodní a&nbsp;řádní lidé. A&nbsp;protože vydělávali dohromady asi devět franků denně, soudilo se, že&nbsp;si&nbsp;ukládají stranou dost slušné peníze.</span></p>
          <p class="chunk" data-nb-ref-number="3" data-nb-words="261" data-nb-chars="1571"><span class="idea" data-nb-ref-number="3" id="idea3" data-nb-words="261" data-nb-chars="1571">Ale první čas se&nbsp;museli sakramentsky ohánět, aby vůbec vystačili. Svatbou si&nbsp;na&nbsp;sebe uvalili dvě stě franků dluhů. A&nbsp;pak se&nbsp;jim ošklivilo bydlet v&nbsp;hotelu Boncoeur; všelijaké to&nbsp;špinavé sousedstvo se&nbsp;jim hnusilo a&nbsp;snili jen o&nbsp;tom, bydlet ve&nbsp;vlastním bytě s&nbsp;vlastním nábytkem a&nbsp;mít doma pořádek. Nesčetněkrát počítali, jakou částku by&nbsp;na&nbsp;to&nbsp;potřebovali, a&nbsp;vycházelo jim přibližně tři sta padesát franků, nechtějí-li hned zpočátku zakopávat jeden o&nbsp;druhého a&nbsp;mají-li mít po&nbsp;ruce nějaký ten hrnec a&nbsp;kuchyňská kamínka, aby si&nbsp;mohli uvařit. Nedoufali, že&nbsp;by&nbsp;si&nbsp;takovou částku mohli našetřit dřív než za&nbsp;dva roky, ale přála jim šťastná náhoda. Jeden starý pán z&nbsp;Plassansu je&nbsp;požádal, aby mu&nbsp;svěřili Klaudia, staršího z&nbsp;chlapců, že&nbsp;ho&nbsp;tam dá&nbsp;na&nbsp;střední školu. Byl to&nbsp;velkodušný rozmar starého podivína, milovníka obrazů, jemuž kdysi učarovaly obrázky, které malý kluk čmárával na&nbsp;papír. Klaudius je&nbsp;už&nbsp;začínal stát hříšné peníze, a&nbsp;když teď měli na&nbsp;starosti jen mladšího Štěpána, ušetřili si&nbsp;těch tři sta padesát franků za&nbsp;sedm a&nbsp;půl měsíce. V&nbsp;den, kdy si&nbsp;koupili nábytek u&nbsp;překupníka v&nbsp;ulici Belhomme, se&nbsp;šli ještě projít, než se&nbsp;vrátí domů, po&nbsp;okrajových bulvárech. Srdce jim překypovalo radostí. Mají teď postel, noční stolek, prádelník s&nbsp;mramorovou deskou, skříň, kulatý stůl s&nbsp;voskovaným plátnem a&nbsp;šest židlí, všechno ze&nbsp;starého mahagonu; kromě toho matrace, ložní prádlo a&nbsp;skoro nové kuchyňské nádobí. Bylo to&nbsp;pro ně, jako kdyby teď doopravdy a&nbsp;vážně vstupovali do&nbsp;života, jako by&nbsp;jim ten vlastní majetek teprve dodával patřičné váhy mezi dobře situovanými lidmi ve&nbsp;čtvrti.</span></p>
          <p class="chunk" data-nb-ref-number="4" data-nb-words="178" data-nb-chars="1100"><span class="idea" data-nb-ref-number="4" id="idea4" data-nb-words="178" data-nb-chars="1100">Mezitím už&nbsp;dva měsíce hledali byt. Byli by&nbsp;si&nbsp;nejradši najali něco ve&nbsp;velkém činžáku ve&nbsp;Zlatnické ulici. Ale protože tam bylo všechno obsazeno, museli od&nbsp;dávného snu upustit. Gervaisa se&nbsp;popravdě ani příliš nehněvala; pomyšlení, že&nbsp;by&nbsp;měla bydlet v&nbsp;těsném sousedství s&nbsp;Lorilleuxovými, jí&nbsp;nahánělo hrůzu. A&nbsp;tak hledali jinde. Coupeau zcela správně soudil, že&nbsp;to&nbsp;nesmí být příliš daleko od&nbsp;prádelny paní Fauconnierové, aby Gervaisa mohla kdykoli zaskočit domů. A&nbsp;nakonec našli, co&nbsp;potřebovali, velký pokoj s&nbsp;menší komůrkou a&nbsp;kuchyňkou v&nbsp;Nové Zlatnické ulici, skoro naproti prádelně. Byl to&nbsp;malý jednopatrový dům s&nbsp;příkrým schodištěm, vedoucím jen ke&nbsp;dvěma bytům, napravo a&nbsp;nalevo. Dole bydlel povozník; kůlny v&nbsp;rozlehlém dvoře podél ulice byly plné všelijakých vozů a&nbsp;kočárů. Gervaise se&nbsp;tam nesmírně zalíbilo, měla dojem, že&nbsp;se&nbsp;vrací zas na&nbsp;venkov. Žádných sousedek a&nbsp;žádných klepů se&nbsp;nebude muset bát v&nbsp;tom klidném zátiší, které jí&nbsp;připomínalo uličku v&nbsp;Plassansu za&nbsp;hradbami. A&nbsp;navíc ještě mohla vidět své okno přímo z&nbsp;prádelny, když se&nbsp;trochu vyklonila, a&nbsp;nemusela přitom ani pustit žehličku z&nbsp;ruky.</span></p>
          <p class="chunk" data-nb-ref-number="5" data-nb-words="197" data-nb-chars="1145"><span class="idea" data-nb-ref-number="5" id="idea5" data-nb-words="197" data-nb-chars="1145">Nastěhovali se&nbsp;k&nbsp;dubnovému kvartálu. Gervaisa byla v&nbsp;osmém měsíci těhotenství. Ale držela se&nbsp;velmi statečně a&nbsp;říkala v&nbsp;žertu, že&nbsp;jí&nbsp;to&nbsp;děcko při práci pomáhá; cítí prý, jak v&nbsp;ní ty&nbsp;malé ručičky rostou a&nbsp;jak jí&nbsp;dávají síly. A&nbsp;jak se&nbsp;pustila do&nbsp;Coupeaua, když jí&nbsp;radil, aby si&nbsp;lehla a&nbsp;trochu si&nbsp;odpočinula! Lehne si&nbsp;teprve, až&nbsp;na&nbsp;ni&nbsp;přijdou bolesti. To&nbsp;bude vždycky času dost. Protože teď, když budou mít ještě jeden krk k&nbsp;živení, se&nbsp;budou muset pořádně ohánět. Sama celý byt vydrhla a&nbsp;vysmýčila a&nbsp;potom ještě pomáhala Coupeauovi stavět nábytek. K&nbsp;nábytku cítila skoro zbožnou úctu, utírala jej s&nbsp;mateřskou péčí a&nbsp;byla celá nešťastná, když někde našla sebemenší škrábnutí. Když někdy při zametání zavadila o&nbsp;nábytek koštětem, zůstala polekaně stát, jako by&nbsp;se&nbsp;sama uhodila. Zvlášť na&nbsp;prádelníku jí&nbsp;záleželo, připadal jí&nbsp;krásný, protože byl tak solidní a&nbsp;vypadal tak vážně. Jejím velkým snem, o&nbsp;němž se&nbsp;neodvažovala mluvit, bylo mít sloupkové hodiny a&nbsp;postavit je&nbsp;doprostřed na&nbsp;mramorovou desku; překrásně by&nbsp;se&nbsp;tam vyjímaly. Nebýt toho děcka, byla by&nbsp;si&nbsp;je&nbsp;asi koupila. Ale takhle si&nbsp;vždycky jen povzdechla a&nbsp;odložila to&nbsp;přání až&nbsp;na&nbsp;pozdější dobu.</span></p>
          <p class="chunk" data-nb-ref-number="6" data-nb-words="210" data-nb-chars="1314"><span class="idea" data-nb-ref-number="6" id="idea6" data-nb-words="210" data-nb-chars="1314">Celá rodina žila v&nbsp;okouzlení z&nbsp;nového bytu. Štěpánova postel stála v&nbsp;komůrce, kam se&nbsp;vejde ještě druhá dětská postýlka. Kuchyňka byla jako dlaň a&nbsp;úplně tmavá, ale když se&nbsp;nechaly dveře otevřené, bylo tam jakžtakž vidět. A&nbsp;pak, Gervaisa přece nepotřebovala vyvářet žádné hostiny pro třicet lidí, na&nbsp;ten její polévkový hrnec tam bylo vždycky dost místa. Zato velký pokoj, ten byl jejich pýchou. Ráno zatáhli u&nbsp;přístěnku, kde spali, bílé kalikové záclony, a&nbsp;pokoj se&nbsp;proměnil v&nbsp;jídelnu, uprostřed stůl, na&nbsp;jedné straně skříň a&nbsp;naproti prádelník. Protože v&nbsp;krbu se&nbsp;spálilo za&nbsp;den černého uhlí až&nbsp;za&nbsp;patnáct pětníků, ucpali jej; železná kamínka, postavená na&nbsp;mramorové desce, stačila pokoj vytopit i&nbsp;v&nbsp;největší zimě za&nbsp;sedm pětníků denně. Coupeau okrášlil stěny, jak nejlépe dovedl, a&nbsp;připravoval ještě četná další vylepšení. Místo zrcadla visela na&nbsp;zdi velká rytina, představující francouzského maršála na&nbsp;koni, s&nbsp;maršálskou holí v&nbsp;ruce, jak se&nbsp;otáčí mezi dělem a&nbsp;hromadou koulí. Nad prádelníkem visely dvě řady rodinných fotografií napravo a&nbsp;nalevo od&nbsp;staré porcelánové pozlacené kropenky, do&nbsp;níž ukládali sirky. Na&nbsp;dvou rozích skříně stálo Pascalovo a&nbsp;Bérangerovo poprsí, jeden byl vážný a&nbsp;druhý se&nbsp;usmíval, a&nbsp;oba jako by&nbsp;naslouchali tikání kukačkových hodin, které visely hned vedle. Opravdu to&nbsp;byl překrásný pokoj.</span></p>
          <p class="chunk" data-nb-ref-number="7" data-nb-words="9" data-nb-chars="68"><span class="idea" data-nb-ref-number="7" id="idea7" data-nb-words="9" data-nb-chars="68">„Hádejte, kolik tu&nbsp;platíme?“ ptala se&nbsp;Gervaisa každého návštěv­níka.</span></p>
          <p class="chunk" data-nb-ref-number="8" data-nb-words="31" data-nb-chars="172"><span class="idea" data-nb-ref-number="8" id="idea8" data-nb-words="31" data-nb-chars="172">A&nbsp;když hádali víc, vítězoslavně se&nbsp;usmívala, že&nbsp;tak pěkně bydlí za&nbsp;tak málo peněz, a&nbsp;odpovídala: „Sto padesát franků a&nbsp;ani pětník víc…! No, co&nbsp;říkáte? To&nbsp;je&nbsp;přece zadarmo!“</span></p>
          <p class="chunk" data-nb-ref-number="9" data-nb-words="255" data-nb-chars="1628"><span class="idea" data-nb-ref-number="9" id="idea9" data-nb-words="255" data-nb-chars="1628">K&nbsp;jejich spokojenosti přispívala velkou měrou i&nbsp;sama Nová Zlatnická ulice. Gervaisa v&nbsp;ní byla jako doma, chodila tudy každou chvíli k&nbsp;paní Fauconnierové anebo nazpátek. Coupeau teď chodil večer kouřit dýmku před dům. Ulice neměla chodník a&nbsp;křivolaká dlažba stoupala do&nbsp;vrchu. Nahoře směrem k&nbsp;Zlatnické ulici byly temné krámky se&nbsp;špinavými okny, ševci, bednáři, temné zaprášené hokynářství a&nbsp;vinárna, která udělala bankrot a&nbsp;jejíž zavřené okenice už&nbsp;byly několik týdnů polepené všelijakými plakáty a&nbsp;vyhláškami. Na&nbsp;druhé straně, směrem k&nbsp;městu, se&nbsp;tyčily k&nbsp;nebi čtyřpatrové činžáky, v&nbsp;nichž byly v&nbsp;přízemí samé prádelny, jedna vedle druhé. Jedině výkladní skříň předměstského holiče, zeleně natřená a&nbsp;plná barevných lahviček, rozveselovala to&nbsp;tmavé zákoutí jasným leskem měděných misek, vždycky dokonale vycíděných. Ale nejveselejší byla ulice uprostřed, tam, kde byly domy nižší a&nbsp;dál od&nbsp;sebe, takže sem mohlo slunce a&nbsp;vzduch. Povozníkovy kůlny, sousední podnik, kde se&nbsp;vyráběla sodovka, a&nbsp;protější prádelna tu&nbsp;vytvářely kus volného prostranství, kde bylo ticho a&nbsp;kde tlumené hlasy pradlen a&nbsp;pravidelné supání parního stroje jen zvyšovalo dojem klidu a&nbsp;míru. Níže položené pozemky, k&nbsp;nimž vedly mezi černými zdmi úzké pěšiny, dodávaly celému místu vesnický ráz. Coupeau se&nbsp;bavil pohledem na&nbsp;řídké chodce, kteří tu&nbsp;museli přeskakovat věčné potůčky mydlinkové vody, a&nbsp;říkal, že&nbsp;mu&nbsp;to&nbsp;tu&nbsp;připomíná jednu vesnici, kam ho&nbsp;kdysi zavezl strýc, když mu&nbsp;bylo pět let. Největší radost měla Gervaisa ze&nbsp;stromu, který rostl na&nbsp;dvoře nalevo od&nbsp;jejich okna, byl to&nbsp;akát s&nbsp;jedinou dlouhou větví a&nbsp;jeho ubohá zeleň dovedla zkrášlit celou ulici.</span></p>
          <p class="chunk" data-nb-ref-number="10" data-nb-words="306" data-nb-chars="1764"><span class="idea" data-nb-ref-number="10" id="idea10" data-nb-words="306" data-nb-chars="1764">Gervaisa porodila poslední den v&nbsp;dubnu. Bolesti na&nbsp;ni&nbsp;přišly odpoledne kolem čtvrté hodiny, když u&nbsp;paní Fauconnierové žehlila záclony. Nechtěla jít ještě domů, svíjela se&nbsp;tam na&nbsp;židli a&nbsp;chvílemi odbíhala žehlit. A&nbsp;možná že&nbsp;je&nbsp;to&nbsp;také jen bolení břicha, člověk si&nbsp;nesmí s&nbsp;každým pícháním hned dělat hlavu. Ale když se&nbsp;chtěla pustit do&nbsp;mužských košil, najednou zbledla jako stěna. Musela odejít z&nbsp;dílny, celá shrbená přešla ulici a&nbsp;musela se&nbsp;přidržet zdi. Jedna pradlena se&nbsp;nabídla, že&nbsp;ji&nbsp;odvede domů, ale Gervaisa nechtěla; poprosila ji&nbsp;jenom, aby zašla k&nbsp;porodní bábě vedle do&nbsp;Uhlířské ulice. Vždyť nijak nehoří. Určitě to&nbsp;nepřijde dřív než zítra ráno. Doma ještě pěkně uvaří Coupeauovi večeři a&nbsp;potom uvidí, nanejvýš si&nbsp;na&nbsp;chvíli lehne jen tak oblečená na&nbsp;postel. Na&nbsp;schodech ji&nbsp;přepadly takové křeče, že&nbsp;se&nbsp;musela uprostřed schodiště posadit a&nbsp;tiskla si&nbsp;obě pěsti k&nbsp;ústům, aby nekřičela, protože by&nbsp;jí&nbsp;bylo strašně stydno, kdyby šel kolem nějaký mužský a&nbsp;našel ji&nbsp;tu&nbsp;takhle. Bolesti přešly, Gervaisa se&nbsp;dostala až&nbsp;ke&nbsp;dveřím a&nbsp;odemkla; ulevilo se&nbsp;jí&nbsp;a&nbsp;myslela si, že&nbsp;to&nbsp;přece jen asi nebude ještě ono. Chtěla dnes večer udělat ragú ze&nbsp;skopového žebra. Když škrábala brambory, všechno ještě šlo. Žebírka se&nbsp;už&nbsp;opékala na&nbsp;pánvi, ale tu&nbsp;ji&nbsp;znovu zalil pot a&nbsp;řezavé bolesti se&nbsp;vrátily. Míchala jíšku přešlapujíc kolem kamen a&nbsp;pro slzy už&nbsp;ani neviděla. I&nbsp;kdyby to&nbsp;mělo už&nbsp;dneska přijít, to&nbsp;přece ještě není důvod, aby nechala Coupeaua bez večeře. Konečně se&nbsp;ragú dusilo na&nbsp;mírném ohni. Vrátila se&nbsp;do&nbsp;pokoje a&nbsp;myslela, že&nbsp;ještě stačí prostřít na&nbsp;konci stolu. Ale najednou musela láhev s&nbsp;vínem honem postavit. Neměla už&nbsp;ani sílu dojít k&nbsp;posteli, upadla na&nbsp;zem a&nbsp;porodila na&nbsp;slaměné rohožce. Když pak za&nbsp;čtvrt hodiny přišla porodní bába, našla ji&nbsp;tam ležet a&nbsp;ošetřila ji.</span></p>
          <p class="chunk" data-nb-ref-number="11" data-nb-words="41" data-nb-chars="235"><span class="idea" data-nb-ref-number="11" id="idea11" data-nb-words="41" data-nb-chars="235">Coupeau dělal pořád ještě na&nbsp;nemocnici. Gervaisa za&nbsp;žádnou cenu nechtěla, aby pro něho šli do&nbsp;práce. Když v&nbsp;sedm hodin přišel domů, našel ji&nbsp;v&nbsp;posteli celou přikrytou a&nbsp;hrozně bledou. Plačící děcko jí&nbsp;leželo v&nbsp;nohách, zabalené do&nbsp;šálu.</span></p>
          <p class="chunk" data-nb-ref-number="12" data-nb-words="45" data-nb-chars="263"><span class="idea" data-nb-ref-number="12" id="idea12" data-nb-words="45" data-nb-chars="263">„Chudinko moje malá!“ řekl Coupeau a&nbsp;políbil Gervaisu. „Já jsem ještě před hodinou špásoval a&nbsp;tys tu&nbsp;za&nbsp;tím zkoušela… Poslouchej, ty&nbsp;si&nbsp;to&nbsp;ale dovedeš zařídit! Odbudeš si&nbsp;to&nbsp;dřív, než by&nbsp;jeden stačil kýchnout!“ Slabě se&nbsp;pousmála a&nbsp;pak zašeptala: „Je to&nbsp;holčička.“</span></p>
          <p class="chunk" data-nb-ref-number="13" data-nb-words="32" data-nb-chars="181"><span class="idea" data-nb-ref-number="13" id="idea13" data-nb-words="32" data-nb-chars="181">„To bych prosil!“ odpověděl klempíř žertem, aby ji&nbsp;trochu rozveselil. „Však jsem si&nbsp;taky poručil holku, ne? Tak mám, co&nbsp;jsem chtěl! Ty&nbsp;mi&nbsp;holt uděláš všechno, co&nbsp;mi&nbsp;na&nbsp;očích vidíš.“</span></p>
          <p class="chunk" data-nb-ref-number="14" data-nb-words="46" data-nb-chars="260"><span class="idea" data-nb-ref-number="14" id="idea14" data-nb-words="46" data-nb-chars="260">Pak vzal dítě do&nbsp;náručí a&nbsp;dodal: „Pojďte sem, ať&nbsp;se&nbsp;na&nbsp;vás taky podívám, slečno Šmudlinko…! No, máte ten ksichtíček pěkně černý. Ale ten vám vybledne, nebojte se. Musíte být pěkně hodná, nebýt do&nbsp;větru a&nbsp;vyrůst v&nbsp;rozumného člověka, jako je&nbsp;tatínek s&nbsp;maminkou.“</span></p>
          <p class="chunk" data-nb-ref-number="15" data-nb-words="170" data-nb-chars="1001"><span class="idea" data-nb-ref-number="15" id="idea15" data-nb-words="170" data-nb-chars="1001">Gervaisa se&nbsp;vážně dívala na&nbsp;dcerušku dokořán otevřenýma očima, v&nbsp;nichž bylo trochu smutku. Pokývala hlavou. Byla by&nbsp;raději chlapce, protože kluk se&nbsp;snadněji protluče životem a&nbsp;nehrozí mu&nbsp;v&nbsp;té zhýralé Paříži takové nebezpečí. Porodní babička musela vzít novorozeně Coupeauovi z&nbsp;rukou. Připomněla také Gervaise, že&nbsp;nesmí mluvit. Beztak už&nbsp;jí&nbsp;nesvědčí, že&nbsp;je&nbsp;kolem ní&nbsp;tolik hluku. A&nbsp;tak klempíř prohlásil, že&nbsp;půjde ohlásit novinu mamince Coupeauové a&nbsp;Lorilleuxovým. Ale má&nbsp;strašný hlad a&nbsp;musí se&nbsp;napřed najíst. Gervaise dělalo velkou starost, že&nbsp;se&nbsp;musí sám obsloužit a&nbsp;jít si&nbsp;do&nbsp;kuchyně pro ragú, že&nbsp;jí&nbsp;na&nbsp;hlubokém talíři a&nbsp;nemá k&nbsp;tomu ani chleba. Vzdor zákazu porodní babičky se&nbsp;v&nbsp;posteli vrtěla a&nbsp;bědovala. Je&nbsp;to&nbsp;opravdu strašně hloupé, že&nbsp;mu&nbsp;nemohla ani prostřít, ty&nbsp;bolesti ji&nbsp;najednou porazily jako rána holí. Chudák Coupeau se&nbsp;na&nbsp;ni&nbsp;bude asi zlobit, že&nbsp;se&nbsp;tady sama vyvaluje v&nbsp;posteli, a&nbsp;on se&nbsp;ani pořádně nenají. Jsou ty&nbsp;brambory aspoň dost uvařené? A&nbsp;nezapomněla je&nbsp;osolit? Už&nbsp;si&nbsp;ani nevzpomíná.</span></p>
          <p class="chunk" data-nb-ref-number="16" data-nb-words="7" data-nb-chars="45"><span class="idea" data-nb-ref-number="16" id="idea16" data-nb-words="7" data-nb-chars="45">„Tak budete zticha!“ okřikla ji&nbsp;porodní bába.</span></p>
          <p class="chunk" data-nb-ref-number="17" data-nb-words="72" data-nb-chars="388"><span class="idea" data-nb-ref-number="17" id="idea17" data-nb-words="72" data-nb-chars="388">„To jsem zvědav, jestli ji&nbsp;dokážete taky jednou přimět, aby si&nbsp;neničila zdraví!“ ozval se&nbsp;Coupeau s&nbsp;plnými ústy. „Kdybyste tu&nbsp;nebyla, tak se&nbsp;vsadím, že&nbsp;by&nbsp;hned vstala a&nbsp;šla mi&nbsp;ukrojit chleba… Jen pěkně lež, ty&nbsp;husičko hloupá, a&nbsp;nehýbej se! Nesmíš si&nbsp;něco udělat, to&nbsp;bys z&nbsp;toho pak měla polízanici nejmíň na&nbsp;čtrnáct dní… To&nbsp;tvoje ragú je&nbsp;moc dobré. Tady paní si&nbsp;se&nbsp;mnou taky vezme. Viďte?“</span></p>
          <p class="chunk" data-nb-ref-number="18" data-nb-words="108" data-nb-chars="681"><span class="idea" data-nb-ref-number="18" id="idea18" data-nb-words="108" data-nb-chars="681">Porodní bába se&nbsp;poděkovala. Ale ráda prý si&nbsp;vypije skleničku vína, protože se&nbsp;ještě úplně nesebrala z&nbsp;toho úleku, jak našla chudinku rodičku i&nbsp;s&nbsp;dítětem na&nbsp;rohožce. Coupeau šel konečně oznámit novinu příbuzenstvu. Za&nbsp;půl hodiny byl zpátky a&nbsp;s&nbsp;ním se&nbsp;přihrnuli všichni, maminka Coupeauová, Lorilleuxovi i&nbsp;paní Leratová, kterou u&nbsp;nich náhodou zastihl. Lorilleuxovi byli teď samá laskavost, když se&nbsp;mladým manželům tak dobře vedlo. Vychvalovali Gervaisu do&nbsp;nebes, jen přitom trochu pokyvovali hlavou a&nbsp;pochybovačně na&nbsp;sebe pomrkávali, jako by&nbsp;tím chtěli naznačit, že&nbsp;se&nbsp;s&nbsp;konečným úsudkem musí ještě počkat. Však oni vědí, co&nbsp;vědí, jenomže se&nbsp;nechtějí stavět proti mínění celé čtvrti.</span></p>
          <p class="chunk" data-nb-ref-number="19" data-nb-words="47" data-nb-chars="276"><span class="idea" data-nb-ref-number="19" id="idea19" data-nb-words="47" data-nb-chars="276">„Vedu si&nbsp;tady celý průvod!“ křikl Coupeau hned ve&nbsp;dveřích. „Nedá se&nbsp;nic dělat, chtěli tě&nbsp;vidět… Zůstaň pěkně zticha, máš zakázáno mluvit. Sednou si&nbsp;tady a&nbsp;budou se&nbsp;na&nbsp;tebe jenom dívat, nebudeme přece dělat žádné společenské cavyky, viďte? Já&nbsp;jim uvařím kafe, že&nbsp;budou koukat!“</span></p>
          <p class="chunk" data-nb-ref-number="20" data-nb-words="174" data-nb-chars="1042"><span class="idea" data-nb-ref-number="20" id="idea20" data-nb-words="174" data-nb-chars="1042">A&nbsp;zmizel do&nbsp;kuchyně. Maminka Coupeauová políbila Gervaisu a&nbsp;začala obdivovat děťátko, jaké je&nbsp;veliké. Ostatní dvě ženy daly také rodičce na&nbsp;obě tváře mlaskavou hubičku. Pak se&nbsp;všechny tři postavily u&nbsp;postele a&nbsp;s&nbsp;obdivnými výkřiky rozebíraly všechny podrobnosti porodu. Tohle je&nbsp;povedený porod, jako když se&nbsp;vytrhne zub, o&nbsp;nic horší to&nbsp;nebylo. Paní Leratová si&nbsp;prohlížela maličkou ze&nbsp;všech stran, prohlašovala, že&nbsp;z&nbsp;ní bude moc pěkná ženská. Jenom jí&nbsp;připadalo, že&nbsp;má&nbsp;trochu špičatou hlavičku, a&nbsp;tak ji&nbsp;zlehka mačkala, aby se&nbsp;jí&nbsp;zakulatila, i&nbsp;když přitom dítě křičelo. Paní Lorilleuxová se&nbsp;začala zlobit a&nbsp;vytrhla jí&nbsp;nemluvně z&nbsp;rukou. Tím se&nbsp;prý nejspíš děti naučí všem neřestem, když se&nbsp;takhle ohmatávají, dokud mají ještě měkkou hlavičku. Pak nastalo dohadování, komu je&nbsp;to&nbsp;dítě podobné. Málem se&nbsp;přitom všichni pohádali. Lorilleux natahoval krk za&nbsp;oběma ženskými a&nbsp;tvrdil pořád, že&nbsp;holčička nemá z&nbsp;Coupeaua vůbec nic; leda trochu ten nos, a&nbsp;to ještě kdoví. Je&nbsp;to&nbsp;celá maminka, už&nbsp;jen podle těch očí; těma očima rozhodně není do&nbsp;jejich rodu.</span></p>
          <p class="chunk" data-nb-ref-number="21" data-nb-words="48" data-nb-chars="269"><span class="idea" data-nb-ref-number="21" id="idea21" data-nb-words="48" data-nb-chars="269">Coupeau se&nbsp;mezitím pořád ještě neobjevoval. Bylo slyšet, jak se&nbsp;v&nbsp;kuchyni potýká s&nbsp;kamínky a&nbsp;s&nbsp;konvicí na&nbsp;kávu. Gervaisa byla jako na&nbsp;trní; copak je&nbsp;to&nbsp;práce pro mužského, vařit kávu! Nevšímala si&nbsp;rázného okřikování porodní babičky a&nbsp;volala na&nbsp;něho, jak a&nbsp;co má&nbsp;udělat.</span></p>
          <p class="chunk" data-nb-ref-number="22" data-nb-words="38" data-nb-chars="215"><span class="idea" data-nb-ref-number="22" id="idea22" data-nb-words="38" data-nb-chars="215">„Dejte to&nbsp;mrně pryč!“ křikl ve&nbsp;dveřích Coupeau s&nbsp;kávovou konvicí v&nbsp;ruce. „Ta se&nbsp;ale naotravuje, co! Ona si&nbsp;musí pořád s&nbsp;něčím dělat starosti… Vypijeme to&nbsp;ze&nbsp;skleniček, viďte! My&nbsp;máme totiž šálky ještě u&nbsp;obchodníka.“</span></p>
          <p class="chunk" data-nb-ref-number="23" data-nb-words="273" data-nb-chars="1560"><span class="idea" data-nb-ref-number="23" id="idea23" data-nb-words="273" data-nb-chars="1560">Rozsadili se&nbsp;kolem stolu a&nbsp;klempíř trval na&nbsp;tom, že&nbsp;nalije kávu sám. Ta&nbsp;voní, co? Není to&nbsp;žádná obyčejná culifinda. Porodní bába dosrkala svou sklenici a&nbsp;zvedla se, že&nbsp;půjde domů. Všechno je&nbsp;v&nbsp;pořádku, teď už&nbsp;ji&nbsp;tu&nbsp;nepotřebují; kdyby snad v&nbsp;noci něco neklapalo, ať&nbsp;pro ni&nbsp;hned ráno pošlou. Sotva byla ze&nbsp;dveří, prohlásila o&nbsp;ní paní Lorilleuxová, že&nbsp;je&nbsp;to&nbsp;lenivá bába, která kouká jen, kde by&nbsp;se&nbsp;dobře poměla. Dává si&nbsp;to&nbsp;do&nbsp;kávy čtyři kostky cukru, vezme to&nbsp;patnáct franků, a&nbsp;přitom rodička porodí úplně sama. Ale Coupeau se&nbsp;jí&nbsp;zastal; rád prý jí&nbsp;těch patnáct franků vysází, nakonec tyhle ženské musí celé mládí studovat, tak co&nbsp;by&nbsp;si&nbsp;pak za&nbsp;to&nbsp;nedaly pořádně zaplatit. Potom se&nbsp;Lorilleux hádal s&nbsp;paní Leratovou, jak se&nbsp;to&nbsp;má&nbsp;dělat, když se&nbsp;chce, aby to&nbsp;byl kluk; tvrdil, že&nbsp;se&nbsp;má&nbsp;postel natočit k&nbsp;severu. Paní Leratová krčila rameny, to&nbsp;že&nbsp;jsou jen hlouposti a&nbsp;nesmysly, ona prý zná lepší recept, musí se&nbsp;schovat pod matrací, tak aby o&nbsp;tom žena nevěděla, hrst čerstvých kopřiv, na&nbsp;slunci natrhaných. Přistrčili stůl k&nbsp;posteli. Až&nbsp;do&nbsp;deseti do&nbsp;večera se&nbsp;Gervaisa, kterou pozvolna zmáhala únava, vydržela usmívat; ležela jako omámená s&nbsp;hlavou otočenou k&nbsp;hostům. Viděla a&nbsp;slyšela všechno, ale neměla sílu udělat sebemenší pohyb nebo říci jediné slovo. Připadalo jí, že&nbsp;je&nbsp;mrtvá, ale přitom jí&nbsp;bylo velmi příjemně a&nbsp;měla pocit, jako by&nbsp;se&nbsp;z&nbsp;onoho světa blaženě dívala, jak druzí žijí. Chvílemi se&nbsp;ozvalo zavrnění děcka do&nbsp;hluku navzájem se&nbsp;překřikujících hlasů, přemítajících donekonečna jakousi vraždu, k&nbsp;níž došlo včera v&nbsp;rue du&nbsp;Bon-Puits na&nbsp;druhém konci čtvrti.</span></p>
          <p class="chunk" data-nb-ref-number="24" data-nb-words="85" data-nb-chars="504"><span class="idea" data-nb-ref-number="24" id="idea24" data-nb-words="85" data-nb-chars="504">A&nbsp;když společnost začala pomýšlet na&nbsp;odchod, přišla teprve řeč na&nbsp;křtiny. Lorilleuxovi svolili, že&nbsp;půjdou za&nbsp;kmotry; po&nbsp;straně se&nbsp;sice ošklíbali, ale přitom by&nbsp;jistě měli Coupeauům za&nbsp;zlé, kdyby se&nbsp;na&nbsp;ně&nbsp;neobrátili. Coupeau prohlásil, že&nbsp;neví, proč by&nbsp;vlastně měli holčičku křtít; deset tisíc renty prý z&nbsp;toho mít nebude, a&nbsp;ještě se&nbsp;při tom může nachladit. Ale maminka Coupeauová se&nbsp;do&nbsp;něho pustila, že&nbsp;je&nbsp;pohan. Lorilleuxovi, ti&nbsp;do&nbsp;kostela k&nbsp;přijímání nechodili, ale honosili se, že&nbsp;jsou dobří křesťané.</span></p>
          <p class="chunk" data-nb-ref-number="25" data-nb-words="13" data-nb-chars="79"><span class="idea" data-nb-ref-number="25" id="idea25" data-nb-words="13" data-nb-chars="79">„Můžeme to&nbsp;udělat třeba tuhle neděli, jestli se&nbsp;vám to&nbsp;hodí,“ navrhl Lorilleux.</span></p>
          <p class="chunk" data-nb-ref-number="26" data-nb-words="56" data-nb-chars="333"><span class="idea" data-nb-ref-number="26" id="idea26" data-nb-words="56" data-nb-chars="333">Gervaisa přikývla na&nbsp;souhlas, všichni ji&nbsp;ještě jednou políbili a&nbsp;popřáli jí, aby se&nbsp;měla dobře. I&nbsp;s&nbsp;miminkem se&nbsp;rozloučili. Jeden po&nbsp;druhém se&nbsp;skláněli nad tím malým ubohým roztřeseným tvorečkem, smáli se&nbsp;na&nbsp;něj a&nbsp;říkali mu&nbsp;něžná slovíčka, jako kdyby jim mohlo rozumět. Říkali dítěti Nana, což byla zdrobnělina jména Anna, po&nbsp;kmotře.</span></p>
          <p class="chunk" data-nb-ref-number="27" data-nb-words="11" data-nb-chars="56"><span class="idea" data-nb-ref-number="27" id="idea27" data-nb-words="11" data-nb-chars="56">„Dobrou noc, Nano… Tak, ať&nbsp;je&nbsp;z&nbsp;tebe hezká holka, Nano…“</span></p>
          <p class="chunk" data-nb-ref-number="28" data-nb-words="29" data-nb-chars="183"><span class="idea" data-nb-ref-number="28" id="idea28" data-nb-words="29" data-nb-chars="183">Když byli konečně všichni pryč, přistavil si&nbsp;Coupeau židli těsně k&nbsp;posteli a&nbsp;dokouřil dýmku, drže přitom Gervaisu za&nbsp;ruku. Pomalu pokuřoval a&nbsp;mezi bafáním pronášel krátké dojaté věty:</span></p>
          <p class="chunk" data-nb-ref-number="29" data-nb-words="102" data-nb-chars="547"><span class="idea" data-nb-ref-number="29" id="idea29" data-nb-words="102" data-nb-chars="547">„Tak co, holka, moc velkou radost jsi z&nbsp;nich asi neměla, viď? To&nbsp;víš, já&nbsp;nemohl nic dělat, když chtěli mermomocí přijít. Nakonec je&nbsp;to&nbsp;aspoň důkaz, že&nbsp;nás mají rádi… Ale přece jenom je&nbsp;nám líp, když jsme sami, co? Já&nbsp;už&nbsp;jsem se&nbsp;nemohl dočkat, až&nbsp;s&nbsp;tebou budu takhle chvilku o&nbsp;samotě. Zdálo se&nbsp;mi, že&nbsp;ten večer konce nebere… Chudáku holčičko, tys asi musela zkusit! Takový cvalík si&nbsp;přijde na&nbsp;svět, a&nbsp;ani neví, kolik bolesti způsobí. Namouduši, to&nbsp;musí být, jako když z&nbsp;člověka rvou vnitřnosti… Kdepak tě&nbsp;to&nbsp;bolí, ukaž, ať&nbsp;ti&nbsp;tam můžu dát pusinku!“</span></p>
          <p class="chunk" data-nb-ref-number="30" data-nb-words="109" data-nb-chars="609"><span class="idea" data-nb-ref-number="30" id="idea30" data-nb-words="109" data-nb-chars="609">Jemně podstrčil velkou ruku Gervaise pod záda, přitáhl ji&nbsp;k&nbsp;sobě a&nbsp;líbal ji&nbsp;přes pokrývku na&nbsp;břicho v&nbsp;návalu chlapské něžnosti k&nbsp;ještě rozbolavělému mateřství. Ptal se&nbsp;jí, jestli jí&nbsp;tím nepůsobí bolest, že&nbsp;by&nbsp;jí&nbsp;to&nbsp;jinak pofoukal, aby ji&nbsp;vyléčil. A&nbsp;Gervaisa byla velmi šťastná. Ujišťovala ho, že&nbsp;ji&nbsp;už&nbsp;vůbec nic nebolí. Měla jedinou starost, aby mohla co&nbsp;nejdřív vstát, protože teď bude třeba přiložit ruku k&nbsp;dílu. Ale Coupeau ji&nbsp;uklidňoval. Copak tu&nbsp;není on, aby dítě uživili? To&nbsp;by&nbsp;byl pěkný padouch, kdyby jí&nbsp;někdy nechal tu&nbsp;holku na&nbsp;krku. Udělat dítě, to&nbsp;prý není žádný kumšt, ale hlavní věc je&nbsp;uživit ho.</span></p>
          <p class="chunk" data-nb-ref-number="31" data-nb-words="194" data-nb-chars="1114"><span class="idea" data-nb-ref-number="31" id="idea31" data-nb-words="194" data-nb-chars="1114">Coupeau tu&nbsp;první noc skoro nespal. Nechal v&nbsp;kamínkách mírný oheň a&nbsp;každou hodinu vstával, aby dal děcku pár lžiček vlažné cukrové vody. Přesto šel ráno do&nbsp;práce jako jindy. O&nbsp;polední přestávce dokonce místo oběda odskočil na&nbsp;radnici ohlásit narození. Mezitím dali vědět paní Bochové a&nbsp;ta přišla Gervaise přes den posloužit. Ale rodička už&nbsp;po&nbsp;deseti hodinách tvrdého spánku naříkala, že&nbsp;je&nbsp;od&nbsp;toho ležení v&nbsp;posteli celá rozlámaná. Rozstůně se&nbsp;prý, jestli ji&nbsp;nenechají vstát. Když se&nbsp;Coupeau večer vrátil, líčila mu, jaké má&nbsp;trápení. K&nbsp;paní Bochové má&nbsp;sice důvěru, to&nbsp;ano, ale přece jen nemůže snést to&nbsp;pomyšlení, že&nbsp;tu&nbsp;v&nbsp;jejím bytě hospodaří cizí ženská, otevírá zásuvky a&nbsp;hrabe se&nbsp;v&nbsp;jejich věcech. Když se&nbsp;druhý den domovnice vrátila z&nbsp;nákupu, zastihla ji&nbsp;už&nbsp;vzhůru, oblečenou, jak poklízí a&nbsp;chystá muži večeři. Za&nbsp;živého boha si&nbsp;nechtěla lehnout. Copak si&nbsp;z&nbsp;ní dělají blázny? Tvářit se&nbsp;bůhvíjak unaveně, to&nbsp;se&nbsp;snad sluší pro nóbl paničky. Ale když člověk není bohatý, tak na&nbsp;to&nbsp;nemá čas. Třetí den po&nbsp;porodu už&nbsp;žehlila spodničky u&nbsp;paní Fauconnierové a&nbsp;oháněla se&nbsp;žehličkou, až&nbsp;se&nbsp;z&nbsp;ní u&nbsp;rozpálených kamen lil pot.</span></p>
          <p class="chunk" data-nb-ref-number="32" data-nb-words="116" data-nb-chars="719"><span class="idea" data-nb-ref-number="32" id="idea32" data-nb-words="116" data-nb-chars="719">Už&nbsp;v&nbsp;sobotu večer přinesla paní Lorilleuxová dárky ke&nbsp;křtu: čepeček za&nbsp;frank padesát a&nbsp;plisovaný kabátek s&nbsp;kraječkou, který dostala za&nbsp;šest franků, protože byl trochu pomačkaný. Druhý den dal Lorilleux jako kmotr šestinedělce šest liber cukru. Opravdu se&nbsp;nechali jaksepatří vidět. Dokonce ani k&nbsp;sváteční večeři, jež se&nbsp;odbývala u&nbsp;Coupeauů, nepřišli jen tak s&nbsp;prázdnýma rukama. Lorilleux přinesl v&nbsp;každé ruce láhev značkového vína a&nbsp;jeho žena veliký dort, koupený u&nbsp;vyhlášeného cukráře na&nbsp;chaussée Clignancourt. Jenže oba potom vykládali po&nbsp;celé čtvrti, jak byli štědří; vždyť je&nbsp;to&nbsp;stálo skoro dvacet franků! Když se&nbsp;to&nbsp;Gervaisa dověděla, nezmohla se&nbsp;zlostí na&nbsp;slovo a&nbsp;od té&nbsp;doby už&nbsp;si&nbsp;jejich pozornosti vůbec nevážila.</span></p>
          <p class="chunk" data-nb-ref-number="33" data-nb-words="88" data-nb-chars="496"><span class="idea" data-nb-ref-number="33" id="idea33" data-nb-words="88" data-nb-chars="496">Při té&nbsp;křestní večeři se&nbsp;Coupeauovi také úzce spřátelili se&nbsp;svými sousedy. Ve&nbsp;druhém bytě v&nbsp;malém domě bydlely dvě osoby, matka se&nbsp;synem, jmenovali se&nbsp;Goujetovi. Až&nbsp;dosud se&nbsp;s&nbsp;nimi jen zdravili, když se&nbsp;potkali na&nbsp;schodech nebo na&nbsp;ulici, ale nic víc. Sousedé jim připadali trochu mrzouti. Ale když jí&nbsp;druhý den po&nbsp;porodu přinesla matka nahoru kbelík vody, usoudila Gervaisa, že&nbsp;by&nbsp;bylo slušné pozvat je&nbsp;k&nbsp;oslavě křtu, tím spíš, že&nbsp;na&nbsp;ni&nbsp;dělali dojem velmi pořádných lidí. A&nbsp;tak se&nbsp;tedy seznámili.</span></p>
          <p class="chunk" data-nb-ref-number="34" data-nb-words="165" data-nb-chars="1019"><span class="idea" data-nb-ref-number="34" id="idea34" data-nb-words="165" data-nb-chars="1019">Goujetovi pocházeli z&nbsp;departementu Nord. Matka spravovala krajky a&nbsp;syn, vyučený kovář, pracoval v&nbsp;továrně na&nbsp;svorníky. Bydleli v&nbsp;protějším bytě už&nbsp;pět let. Za&nbsp;jejich tichým a&nbsp;mírným životem se&nbsp;skrývala dávná velká tragédie. Starý Goujet se&nbsp;kdysi v&nbsp;Lille opil, v&nbsp;záchvatu zuřivosti ubil kamaráda železnou tyčí a&nbsp;ve vězení se&nbsp;potom na&nbsp;kapesníku oběsil. Vdova se&nbsp;synem se&nbsp;po&nbsp;této události přestěhovali do&nbsp;Paříže, ale oba na&nbsp;sobě pořád cítili tíhu toho neštěstí a&nbsp;snažili se&nbsp;je&nbsp;vykoupit bezúhonným životem, příkladnou laskavostí a&nbsp;pracovitostí. Ba&nbsp;přistupovalo k&nbsp;tomu i&nbsp;trochu hrdosti, protože nakonec viděli, že&nbsp;jsou lepší než jiní lidé. Paní Goujetová chodila pořád v&nbsp;černém, na&nbsp;hlavě nosila čepeček jako řeholnice a&nbsp;měla bledý a&nbsp;klidný obličej, jako by&nbsp;jí&nbsp;bělost krajek a&nbsp;trpělivá práce prstů odrážely i&nbsp;do tváře jakýsi zvláštní mír. Goujet byl krásný třiadvacetiletý mladík jako hora s&nbsp;růžovým obličejem a&nbsp;modrýma očima; měl nesmírnou sílu. V&nbsp;práci mu&nbsp;kamarádi přezdívali Zlatá tlama, protože měl krásnou plavou bradku.</span></p>
          <p class="chunk" data-nb-ref-number="35" data-nb-words="169" data-nb-chars="1058"><span class="idea" data-nb-ref-number="35" id="idea35" data-nb-words="169" data-nb-chars="1058">Gervaisa k&nbsp;těm lidem cítila hned od&nbsp;počátku upřímnou náklonnost. Když k&nbsp;nim poprvé přišla, zůstala okouzleně stát, jak tam mají všude čisto. Jen co&nbsp;je&nbsp;pravda, mohlo se&nbsp;fouknout, kam člověk chtěl, nikde ani prášek! A&nbsp;podlaha se&nbsp;leskla jako zrcadlo, paní Goujetová ji&nbsp;také zavedla podívat se&nbsp;do&nbsp;synova pokoje. Bylo to&nbsp;tam hezké, celé bílé jako v&nbsp;nějakém dívčím pokojíku. Úzká železná postel s&nbsp;mušelínovými záclonkami, stůl, umyvadlo a&nbsp;na zdi zavěšená malá knihovnička. A&nbsp;všude odshora až&nbsp;dolů samé vystřižené obrázky, barevné rytiny přichycené napínáčky, podobizny všelijakých slavných osobností, vystřižené z&nbsp;obrázkových časopisů. Paní Goujetová se&nbsp;usmívala a&nbsp;vysvětlovala, že&nbsp;její syn je&nbsp;takové velké dítě. Čtení večer ho&nbsp;prý unavuje, a&nbsp;tak si&nbsp;rád prohlíží obrázky. Gervaisa se&nbsp;zdržela u&nbsp;sousedky celou hodinu; ta&nbsp;mezitím zas usedla u&nbsp;okna k&nbsp;bubínku s&nbsp;krajkami. Gervaisu zajímalo, jak je&nbsp;ta&nbsp;krajka připevněna stovkami špendlíků; byla šťastná, že&nbsp;je&nbsp;tady a&nbsp;dýchá příjemnou vůni čistého bytu, v&nbsp;němž jakoby dík té&nbsp;nesmírně jemné práci vládlo tiché soustředění.</span></p>
          <p class="chunk" data-nb-ref-number="36" data-nb-words="195" data-nb-chars="1214"><span class="idea" data-nb-ref-number="36" id="idea36" data-nb-words="195" data-nb-chars="1214">Čím víc se&nbsp;s&nbsp;Goujetovými stýkala, tím víc si&nbsp;jich vážila. Pracovali dlouho přesčas a&nbsp;ukládali si&nbsp;do&nbsp;spořitelny víc než čtvrtinu čtrnácti­denní mzdy. V&nbsp;okolí je&nbsp;lidé zdravili a&nbsp;mluvili o&nbsp;jejich úsporách. Goujet nechodil nikdy roztrhaný a&nbsp;pracovní šaty míval vždycky čisté, bez jediné poskvrnky. Byl velmi zdvořilý, dokonce i&nbsp;trochu nesmělý, třebaže měl tak široká ramena. Pradleny na&nbsp;rohu ulice se&nbsp;vždycky smály, jak klopí hlavu, když kolem nich jde. Neměl rád jejich sprosté řeči a&nbsp;protivilo se&nbsp;mu&nbsp;slyšet z&nbsp;ženských úst všelijaké kluzké narážky. Jednou však přece jen přišel domů podnapilý. Tehdy mu&nbsp;paní Goujetová místo všech výčitek ukázala otcovu podobiznu, neuměle malovaný obrázek, který měla zbožně schovaný v&nbsp;zásuvce prádelníku. Goujetovi to&nbsp;ponaučení stačilo a&nbsp;od té&nbsp;doby už&nbsp;nepil nikdy přes míru, i&nbsp;když měl víno docela rád, protože dělník víno potřebuje. V&nbsp;neděli chodíval na&nbsp;procházku zavěšen do&nbsp;matky. Nejčastěji ji&nbsp;vodil směrem k&nbsp;Vincennes, někdy ji&nbsp;zavedl i&nbsp;do divadla. Matka byla pořád jeho největší láskou. Mluvil s&nbsp;ní, jako by&nbsp;byl ještě malý chlapec. Se&nbsp;svou hranatou hlavou a&nbsp;mohutným tělem, ztuhlým těžkou kovářskou prací, trochu připomínal velké dobytče; těžkopádný na&nbsp;rozum, ale přitom dobrák.</span></p>
          <p class="chunk" data-nb-ref-number="37" data-nb-words="70" data-nb-chars="385"><span class="idea" data-nb-ref-number="37" id="idea37" data-nb-words="70" data-nb-chars="385">První dny byl před Gervaisou celý nesvůj. Ale za&nbsp;pár týdnů si&nbsp;na&nbsp;ni&nbsp;zvykl. Číhal na&nbsp;ni, aby jí&nbsp;pomohl do&nbsp;schodů s&nbsp;nákupem, choval se&nbsp;k&nbsp;ní jako k&nbsp;sestře, s&nbsp;drsnou a&nbsp;neohrabanou důvěrností, vystřihoval pro ni&nbsp;obrázky. Ale jednou ráno, když vešel bez zaklepání, ji&nbsp;zastihl polonahou, jak si&nbsp;myje krk; celý týden se&nbsp;jí&nbsp;potom neodvážil podívat do&nbsp;obličeje, takže se&nbsp;nakonec i&nbsp;ona červenala.</span></p>
          <p class="chunk" data-nb-ref-number="38" data-nb-words="384" data-nb-chars="2247"><span class="idea" data-nb-ref-number="38" id="idea38" data-nb-words="384" data-nb-chars="2247">Limonádový kavalír jako pravý vykutálený Pařížan tvrdil, že&nbsp;Zlatá tlama je&nbsp;trouba. To&nbsp;se&nbsp;ví, je&nbsp;to&nbsp;správné, že&nbsp;si&nbsp;nepotrpí na&nbsp;chlast a&nbsp;neběhá za&nbsp;každou ženskou, ale mužský přece jen musí být chlap, jinak si&nbsp;může rovnou oblíknout sukně. Dobíral si&nbsp;ho&nbsp;před Gervaisou, že&nbsp;prý mrká po&nbsp;všech ženských z&nbsp;celé čtvrti, a&nbsp;hromotluk Goujet se&nbsp;docela vážně bránil ze&nbsp;všech sil. Přitom však byli oba dělníci nejlepší kamarádi. Ráno na&nbsp;sebe volali a&nbsp;vycházeli společně; večer si&nbsp;někdy po&nbsp;práci zašli na&nbsp;sklenici piva, než se&nbsp;vrátili domů. Od&nbsp;oné večeře po&nbsp;křtu si&nbsp;tykali, protože ustavičné vykání prý jen darmo prodlužuje řeč. Dál však jejich přátelství nešlo, až&nbsp;jednou Zlatá tlama prokázal Limonádovému kavalírovi službu, na&nbsp;jakou se&nbsp;celý život nezapomíná. Bylo to&nbsp;druhého prosince. Coupeau dostal pitomý nápad jít se&nbsp;jen tak z&nbsp;legrace podívat do&nbsp;vnitřního města na&nbsp;pouliční demonstrace. Houby mu&nbsp;záleželo na&nbsp;republice, na&nbsp;Bonapartovi a&nbsp;celé té&nbsp;tahanici okolo. Měl jen rád vůni střelného prachu a&nbsp;myslel si, že&nbsp;by&nbsp;mohla být psina vidět to&nbsp;střílení zblízka. Ale málem by&nbsp;ho&nbsp;byli zatkli za&nbsp;jednou barikádou, kdyby se&nbsp;tam nebyl náhodou přinatrefil kovář; v&nbsp;poslední chvíli ho&nbsp;zaštítil svým mohutným tělem a&nbsp;tak mu&nbsp;pomohl utéci. Když se&nbsp;spolu vraceli nahoru ulicí Faubourg-Poissonnière, šel Goujet rychle a&nbsp;tvářil se&nbsp;vážně. Goujet se&nbsp;totiž o&nbsp;politiku zajímal; byl republikán rozumného přesvědčení, v&nbsp;zájmu spravedlnosti a&nbsp;štěstí pro všechny. Přesto dnes nesáhl po&nbsp;pušce. A&nbsp;vysvětloval proč: lid prý už&nbsp;toho má&nbsp;dost, tahat pořád za&nbsp;měšťáky kaštany z&nbsp;ohně a&nbsp;pálit si&nbsp;pro ně&nbsp;ruce. Únor a&nbsp;červen mu&nbsp;otevřely oči. A&nbsp;tak ať&nbsp;si&nbsp;to&nbsp;teď vnitřní město vyřídí samo, předměstí se&nbsp;do&nbsp;toho míchat nebudou. Když došli až&nbsp;nahoru do&nbsp;ulice Poissonnière, otočil se&nbsp;a&nbsp;zadíval se&nbsp;na&nbsp;Paříž. Přece jen se&nbsp;tam peče teď pěkné svinstvo a&nbsp;lid bude možná jednou litovat, že&nbsp;tomu přihlížel se&nbsp;založenýma rukama. Ale Coupeau se&nbsp;jen poškleboval a&nbsp;tvrdil, že&nbsp;to&nbsp;musí být moc hloupý osel, kdo vystavuje svou kůži v&nbsp;nebezpečí jen proto, aby zůstalo pětadvacet franků denně těm zatraceným flákačům ve&nbsp;sněmovně. Večer pozvali Coupeauovi Goujetovy na&nbsp;večeři. Při zákusku se&nbsp;Limonádový kavalír se&nbsp;Zlatou tlamou objali a&nbsp;hlučně se&nbsp;políbili na&nbsp;obě tváře. Odteďka z&nbsp;nich byli přátelé na&nbsp;život a&nbsp;na smrt.</span></p>
          <p class="chunk" data-nb-ref-number="39" data-nb-words="283" data-nb-chars="1686"><span class="idea" data-nb-ref-number="39" id="idea39" data-nb-words="283" data-nb-chars="1686">Tři roky plynul život obou rodin na&nbsp;téže chodbě bez zvláštních událostí. Gervaisa vychovávala dcerušku a&nbsp;neztratila přitom nikdy víc než dva pracovní dny v&nbsp;týdnu. Stala se&nbsp;z&nbsp;ní dobrá dělnice na&nbsp;jemné prádlo a&nbsp;vydělávala i&nbsp;tři franky. A&nbsp;tak se&nbsp;rozhodla dát Štěpána, kterému už&nbsp;táhlo na&nbsp;osmý rok, do&nbsp;malé internátní školy v&nbsp;rue de&nbsp;Chartres, kde za&nbsp;něho platila pět franků. Přestože měli Coupeauovi na&nbsp;starosti dvě děti, ukládali každý měsíc dvacet až&nbsp;třicet franků do&nbsp;spořitelny. Když měli našetřeno šest set franků, posedl Gervaisu ctižádostivý sen a&nbsp;nakonec už&nbsp;jí&nbsp;ani spát nedal: chtěla se&nbsp;zařídit pro sebe, najmout si&nbsp;někde malý krámek a&nbsp;zaměstnávat dělnice. Všechno si&nbsp;spočítala. Za&nbsp;dvacet let, kdyby šlo všechno dobře, by&nbsp;mohli mít slušnou rentu, odstěhovali by&nbsp;se&nbsp;na&nbsp;venkov a&nbsp;žili by&nbsp;z&nbsp;ní. Přesto si&nbsp;do&nbsp;toho pořád ještě netroufala. Chtěla si&nbsp;nechat čas na&nbsp;rozmyšlenou, a&nbsp;tak říkala, že&nbsp;hledá krám. Penězům se&nbsp;zatím ve&nbsp;spořitelně nic nestane, naopak, ještě se&nbsp;tam rozmnoží. Za&nbsp;celé tři roky si&nbsp;dopřála jen jedinou věc, ukojila své dávné přání a&nbsp;koupila si&nbsp;sloupkové hodiny; a&nbsp;to ještě ty&nbsp;hodiny z&nbsp;palisandrového dřeva s&nbsp;kroucenými sloupky a&nbsp;pozlaceným měděným kyvadlem dostala na&nbsp;splátky, splácela je&nbsp;celý rok, každé pondělí jeden frank. Zlobila se, když je&nbsp;chtěl Coupeau natahovat; jen ona sama směla zvednout poklop a&nbsp;utírat sloupky s&nbsp;nábožnou úctou, jako by&nbsp;místo nich na&nbsp;mramorové desce prádelníku stál nějaký svatostánek. Za&nbsp;hodinami pod skleněným poklopem měla schovanou spořitelní knížku. A&nbsp;často, když snila o&nbsp;svém krámku, zůstávala zamyšleně stát před ciferníkem a&nbsp;dívala se&nbsp;upřeně na&nbsp;ručičky, jako by&nbsp;čekala, až&nbsp;přijde mimořádná a&nbsp;slavnostní minuta, kdy se&nbsp;k&nbsp;tomu rozhodne.</span></p>
          <p class="chunk" data-nb-ref-number="40" data-nb-words="222" data-nb-chars="1320"><span class="idea" data-nb-ref-number="40" id="idea40" data-nb-words="222" data-nb-chars="1320">Coupeauovi chodívali skoro každou neděli s&nbsp;Goujetovými. Byly to&nbsp;příjemné výlety, do&nbsp;Saint-Ouenu na&nbsp;smažené ryby nebo do&nbsp;Vincennes na&nbsp;králíka; pojedli vždycky jen tak ve&nbsp;vší skromnosti někde v&nbsp;malé zahradní hospůdce. Mužští se&nbsp;napili podle chuti a&nbsp;vraceli se&nbsp;domů úplně v&nbsp;pořádku, každý nabízeje své dámě rámě. Večer před spaním to&nbsp;pak obě rodiny spočítaly a&nbsp;útrata se&nbsp;rozdělila na&nbsp;polovic. Nikdy se&nbsp;při tom nepohádali, když to&nbsp;někoho stálo o&nbsp;pětník víc nebo míň. Lorilleuxovi na&nbsp;Goujetovy žárlili. Ohrnovali nos nad tím, že&nbsp;Limonádový kavalír s&nbsp;tou pajdou jsou pořád s&nbsp;cizími lidmi, když přece mají vlastní příbuzenstvo. No&nbsp;jo, těm na&nbsp;rodině moc nezáleží! To&nbsp;už&nbsp;se&nbsp;pěkně nafukují, sotva si&nbsp;našetřili pár grošů. Lorilleuxová měla velký vztek, že&nbsp;na&nbsp;bratra ztrácí vliv, a&nbsp;začala chrlit pomluvy na&nbsp;Gervaisu. Paní Leratová se&nbsp;naopak přikláněla na&nbsp;stranu Gervaisy, zastávala se&nbsp;jí&nbsp;a&nbsp;vyprávěla o&nbsp;ní všelijaké neuvěřitelné historky, jak se&nbsp;mladou ženu pokoušeli večer na&nbsp;bulváru chlapi svádět a&nbsp;jak ona s&nbsp;nimi zatočila; mluvila o&nbsp;ní obdivně jako o&nbsp;nějaké románové hrdince a&nbsp;vykládala, jak ty&nbsp;dotěrné zbabělce pokaždé zpohlavkovala. Maminka Coupeauová, ta&nbsp;se&nbsp;je&nbsp;pokoušela smířit, chtěla být se&nbsp;všemi dětmi zadobře. Viděla čím dál tím hůř, měla už&nbsp;jen jednu posluhu a&nbsp;byla ráda, když od&nbsp;někoho z&nbsp;nich dostala tu&nbsp;a&nbsp;tam pár franků.</span></p>
          <p class="chunk" data-nb-ref-number="41" data-nb-words="55" data-nb-chars="295"><span class="idea" data-nb-ref-number="41" id="idea41" data-nb-words="55" data-nb-chars="295">Právě v&nbsp;den, kdy byly Naně tři roky, zastihl Coupeau večer, když se&nbsp;vrátil z&nbsp;práce, Gervaisu velmi rozčilenou. Nechtěla říci, co&nbsp;se&nbsp;jí&nbsp;stalo, prý vůbec nic. Ale když začala prostírat na&nbsp;stůl všechno obráceně a&nbsp;zůstala stát jako bez ducha s&nbsp;talíři v&nbsp;ruce, uhodil na&nbsp;ni&nbsp;manžel, že&nbsp;mu&nbsp;to&nbsp;musí říci.</span></p>
          <p class="chunk" data-nb-ref-number="42" data-nb-words="33" data-nb-chars="194"><span class="idea" data-nb-ref-number="42" id="idea42" data-nb-words="33" data-nb-chars="194">„Tak tedy, když to&nbsp;chceš vědět,“ přiznala nakonec, „ten niťařský krámek ve&nbsp;Zlatnické ulici je&nbsp;k&nbsp;pronajmutí… Viděla jsem to&nbsp;před hodinou, když jsem si&nbsp;tam šla koupit nitě. To&nbsp;víš, taková novina!“</span></p>
          <p class="chunk" data-nb-ref-number="43" data-nb-words="59" data-nb-chars="338"><span class="idea" data-nb-ref-number="43" id="idea43" data-nb-words="59" data-nb-chars="338">Byl to&nbsp;velmi úhledný krám právě v&nbsp;tom velkém činžáku, kde si&nbsp;kdysi tolik přáli bydlet. Za&nbsp;krámem byla ještě jedna místnost a&nbsp;vedle ní&nbsp;napravo a&nbsp;nalevo další dva obytné pokoje; zkrátka přesně to, co&nbsp;by&nbsp;potřebovali. Pokoje jsou sice trochu malé, ale vhodně položené. Jenomže prý jí&nbsp;to&nbsp;připadá moc drahé. Domácí mluvil o&nbsp;pěti stech francích.</span></p>
          <p class="chunk" data-nb-ref-number="44" data-nb-words="14" data-nb-chars="70"><span class="idea" data-nb-ref-number="44" id="idea44" data-nb-words="14" data-nb-chars="70">„Tak ty&nbsp;už&nbsp;sis to&nbsp;byla prohlédnout a&nbsp;ptala ses na&nbsp;cenu?“ řekl Coupeau.</span></p>
          <p class="chunk" data-nb-ref-number="45" data-nb-words="49" data-nb-chars="277"><span class="idea" data-nb-ref-number="45" id="idea45" data-nb-words="49" data-nb-chars="277">„Ale to&nbsp;víš, jen tak ze&nbsp;zvědavosti!“ odpověděla a&nbsp;snažila se&nbsp;tvářit co&nbsp;nejlhostejněji. „Když člověk hledá, tak vejde všude, kde mají vyvěšenou cedulku, za&nbsp;to&nbsp;se&nbsp;přece nic nedá… Ale tohle je&nbsp;doopravdy moc drahé. A&nbsp;pak, možná že&nbsp;by&nbsp;to&nbsp;vůbec byla hloupost, zařizovat se&nbsp;pro sebe.“</span></p>
          <p class="chunk" data-nb-ref-number="46" data-nb-words="164" data-nb-chars="930"><span class="idea" data-nb-ref-number="46" id="idea46" data-nb-words="164" data-nb-chars="930">Ale přesto po&nbsp;večeři zavedla zase řeč na&nbsp;ten niťařský krám. Nakreslila na&nbsp;okraj novin, jak to&nbsp;tam vypadá. A&nbsp;poznenáhlu o&nbsp;tom začala mluvit jako o&nbsp;hotové věci, měřila kouty a&nbsp;zařizovala pokoje, jako by&nbsp;se&nbsp;tam už&nbsp;zítra měli nastěhovat. Když Coupeau viděl, jakou by&nbsp;do&nbsp;toho měla chuť, začal ji&nbsp;přemlouvat, aby krám najala. Laciněji než za&nbsp;pět set franků nic slušného určitě nikde jinde nenajde. Ostatně dost možná, že&nbsp;by&nbsp;se&nbsp;dala usmlouvat ještě sleva. Jediná nepříjemná věc na&nbsp;tom je, že&nbsp;by&nbsp;bydleli ve&nbsp;stejném domě s&nbsp;Lorilleuxovými, a&nbsp;ona je&nbsp;nemůže ani cítit. Ale Gervaisa se&nbsp;rozčilila, že&nbsp;ona přece nedovede nikoho nenávidět, a&nbsp;v&nbsp;zápalu touhy po&nbsp;vlastním krámku se&nbsp;dokonce Lorilleuxových ještě zastala. Nejsou prý v&nbsp;jádře zlí a&nbsp;jistě by&nbsp;se&nbsp;s&nbsp;nimi dalo dobře vycházet. Ještě v&nbsp;posteli, když už&nbsp;Coupeau dávno spal, přemítala Gervaisa v&nbsp;duchu, jak by&nbsp;se&nbsp;to&nbsp;mělo uvnitř zařídit, i&nbsp;když se&nbsp;pořád ještě výslovně nerozhodla, že&nbsp;krám najme.</span></p>
          <p class="chunk" data-nb-ref-number="47" data-nb-words="194" data-nb-chars="1119"><span class="idea" data-nb-ref-number="47" id="idea47" data-nb-words="194" data-nb-chars="1119">Druhý den, jakmile zůstala doma sama, nemohla odolat touze zvednout poklop u&nbsp;hodin a&nbsp;podívat se&nbsp;do&nbsp;spořitelní knížky. Když si&nbsp;pomyslí, že&nbsp;celý její krám je&nbsp;vlastně tady, v&nbsp;těch listech papíru, počmáraného ošklivými klikyháky! Než šla do&nbsp;práce, poradila se&nbsp;ještě s&nbsp;paní Goujetovou a&nbsp;ta její úmysl zařídit se&nbsp;pro sebe velmi schvalovala. S&nbsp;takovým mužem, jako je&nbsp;Coupeau, který je&nbsp;řádný člověk a&nbsp;nepije, může mít jistotu, že&nbsp;obchod bude vzkvétat a&nbsp;že jí&nbsp;ho&nbsp;nikdo nepropije. V&nbsp;polední přestávce se&nbsp;dokonce zašla zeptat i&nbsp;Lorilleuxových, co&nbsp;o&nbsp;tom soudí; nechtěla vypadat, jako že&nbsp;něco skrývá před příbuzenstvem. Paní Lorilleuxová zůstala jako opařená. Cože? Tak ta&nbsp;pajda bude už&nbsp;teď mít vlastní krám? Zdrcením se&nbsp;až&nbsp;zakoktala, ale musela se&nbsp;tvářit, že&nbsp;z&nbsp;toho má&nbsp;velkou radost. Ano, ano, krám prý je&nbsp;to&nbsp;pěkný a&nbsp;Gervaisa dělá dobře, že&nbsp;ho&nbsp;chce najmout. Teprve když se&nbsp;trochu vzpamatovala, začala manželovi přizvukovat, jaký je&nbsp;tam vlhký dvůr a&nbsp;jak jsou místnosti v&nbsp;přízemí tmavé. Je&nbsp;to&nbsp;dobré tak na&nbsp;to, uhnat si&nbsp;revma. No, ale když už&nbsp;je&nbsp;Gervaisa pevně rozhodnuta ten krám najmout, tak přece jejich námitky na&nbsp;tom nic nezmění.</span></p>
          <p class="chunk" data-nb-ref-number="48" data-nb-words="45" data-nb-chars="250"><span class="idea" data-nb-ref-number="48" id="idea48" data-nb-words="45" data-nb-chars="250">Večer se&nbsp;Gervaisa otevřeně a&nbsp;se smíchem přiznala, že&nbsp;by&nbsp;se&nbsp;snad z&nbsp;toho byla rozstonala, kdyby ten krám nemohla mít. Ale než padne poslední slovo, chce prý tam ještě zavést Coupeaua, aby se&nbsp;na&nbsp;něj také podíval a&nbsp;pokusil se&nbsp;usmlouvat slevu na&nbsp;nájemném.</span></p>
          <p class="chunk" data-nb-ref-number="49" data-nb-words="27" data-nb-chars="160"><span class="idea" data-nb-ref-number="49" id="idea49" data-nb-words="27" data-nb-chars="160">„Dobře, jestli chceš, tak hned zítra,“ řekl Coupeau. „Přijď pro mne kolem šesté k&nbsp;domu, kde pracuji, do&nbsp;ulice Nation, a&nbsp;cestou domů zajdeme do&nbsp;Zlatnické ulice.“</span></p>
          <p class="chunk" data-nb-ref-number="50" data-nb-words="95" data-nb-chars="622"><span class="idea" data-nb-ref-number="50" id="idea50" data-nb-words="95" data-nb-chars="622">Coupeau v&nbsp;té době dodělával střechu třípatrové novostavby. Toho dne měl zrovna položit poslední plátky zinkového plechu. Protože střecha byla skoro rovná, postavil si&nbsp;tam pracovní ponk, široké prkno na&nbsp;dvou kozách. Krásné květnové slunce se&nbsp;klonilo k&nbsp;západu a&nbsp;zlatilo komíny. A&nbsp;až nahoře proti jasnému nebi stál klempíř nakloněn nad ponkem a&nbsp;klidně stříhal nůžkami zinkový plech, jako když krejčí stříhá doma na&nbsp;kalhoty. U&nbsp;zdi sousedního domu jeho pomocník, hubený světlovlasý sedmnáctiletý výrostek, mačkal velikánský měch a&nbsp;udržoval oheň v&nbsp;koši s&nbsp;řeřavým uhlím; při každém zadmýchání se&nbsp;rozletěl houf prskajících jisker.</span></p>
          <p class="chunk" data-nb-ref-number="51" data-nb-words="5" data-nb-chars="33"><span class="idea" data-nb-ref-number="51" id="idea51" data-nb-words="5" data-nb-chars="33">„Hej, Zidore, dej nahřát železa!“</span></p>
          <p class="chunk" data-nb-ref-number="52" data-nb-words="109" data-nb-chars="645"><span class="idea" data-nb-ref-number="52" id="idea52" data-nb-words="109" data-nb-chars="645">Učedník zastrčil letovací pájky do&nbsp;výhně, která měla v&nbsp;denním světle bledě růžovou barvu. Coupeau držel poslední zinkový plát. Bylo třeba jej položit na&nbsp;kraj střechy vedle okapového žlabu. Tam se&nbsp;střecha prudce svažovala a&nbsp;na konci už&nbsp;zela propast ulice. Klempíř, v&nbsp;plstěných bačkorách, jako doma, šouravě vykročil; pohvizdoval si&nbsp;písničku <em>Jdou ovečky, jdou</em>. Když došel k&nbsp;srázné střeše, svezl se&nbsp;po&nbsp;ní&nbsp;dolů, chytil se&nbsp;kolenem o&nbsp;zdivo komína a&nbsp;zůstal viset napůl do&nbsp;ulice. Jedna noha se&nbsp;mu&nbsp;houpala ve&nbsp;vzduchu, když se&nbsp;nahýbal, aby zavolal na&nbsp;toho rošťáka Zidora, chytil se&nbsp;pro jistotu za&nbsp;roh komína, protože přece jen dole pod ním byl už&nbsp;chodník.</span></p>
          <p class="chunk" data-nb-ref-number="53" data-nb-words="27" data-nb-chars="152"><span class="idea" data-nb-ref-number="53" id="idea53" data-nb-words="27" data-nb-chars="152">„Tak dělej, ty&nbsp;kluku usmrkaná! Dej sem ty&nbsp;železa a&nbsp;nekoukej pořád, kde co&nbsp;lítá! Myslíš, ty&nbsp;vyžle jedno zatracený, že&nbsp;ti&nbsp;nalítají do&nbsp;huby pečený holubi?“</span></p>
          <p class="chunk" data-nb-ref-number="54" data-nb-words="129" data-nb-chars="728"><span class="idea" data-nb-ref-number="54" id="idea54" data-nb-words="129" data-nb-chars="728">Ale Zidor neměl nijak naspěch. Zajímal se&nbsp;o&nbsp;okolní střechy a&nbsp;o&nbsp;hustý kouř, který stoupal v&nbsp;dálce nad Paříží někde v&nbsp;okolí Grenelle; dost možná, že&nbsp;tam třeba hoří. Nakonec si&nbsp;přece jen lehl na&nbsp;břicho, vystrčil hlavu přes okraj svahu a&nbsp;podal Coupeauovi pájky. A&nbsp;Coupeau začal letovat okraje plechu. Ať&nbsp;seděl na&nbsp;bobku, nebo se&nbsp;nakláněl kupředu, vždycky si&nbsp;dovedl udržet rovnováhu, třeba jen na&nbsp;jedné půlce zadnice nebo na&nbsp;špičce jediné nohy, někdy se&nbsp;přidržoval jen prstem. Měl zatracený fortel a&nbsp;k&nbsp;tomu čertovskou odvahu, byl tu&nbsp;jako doma a&nbsp;nebezpečím opovrhoval. Na&nbsp;něj prý nic takového neplatí. To&nbsp;spíš ta&nbsp;ulice má&nbsp;strach z&nbsp;něho. A&nbsp;protože celý den nevytáhl z&nbsp;úst dýmku, otočil se&nbsp;občas a&nbsp;klidně si&nbsp;odplivl přes rameno do&nbsp;ulice.</span></p>
          <p class="chunk" data-nb-ref-number="55" data-nb-words="8" data-nb-chars="58"><span class="idea" data-nb-ref-number="55" id="idea55" data-nb-words="8" data-nb-chars="58">„Hele, paní Bochová!“ křikl najednou. „Hej, paní Bochová!“</span></p>
          <p class="chunk" data-nb-ref-number="56" data-nb-words="42" data-nb-chars="270"><span class="idea" data-nb-ref-number="56" id="idea56" data-nb-words="42" data-nb-chars="270">Uviděl totiž domovnici, jak zrovna přechází ulici. Podívala se&nbsp;nahoru a&nbsp;poznala ho. A&nbsp;mezi střechou a&nbsp;chodníkem se&nbsp;rozpředl hovor. Bochová schovávala ruce pod zástěrou a&nbsp;vyvracela hlavu nahoru. Coupeau se&nbsp;postavil, levou rukou objímal komínovou rouru a&nbsp;nakláněl se&nbsp;dolů.</span></p>
          <p class="chunk" data-nb-ref-number="57" data-nb-words="6" data-nb-chars="37"><span class="idea" data-nb-ref-number="57" id="idea57" data-nb-words="6" data-nb-chars="37">„Neviděla jste moji ženu?“ zeptal se.</span></p>
          <p class="chunk" data-nb-ref-number="58" data-nb-words="9" data-nb-chars="64"><span class="idea" data-nb-ref-number="58" id="idea58" data-nb-words="9" data-nb-chars="64">„Ne, neviděla,“ odpověděla domovnice. „Copak ona je&nbsp;někde tady?“</span></p>
          <p class="chunk" data-nb-ref-number="59" data-nb-words="12" data-nb-chars="53"><span class="idea" data-nb-ref-number="59" id="idea59" data-nb-words="12" data-nb-chars="53">„Má se&nbsp;tu&nbsp;pro mě&nbsp;stavit… A&nbsp;co u&nbsp;vás? Všechno zdrávo?“</span></p>
          <p class="chunk" data-nb-ref-number="60" data-nb-words="72" data-nb-chars="448"><span class="idea" data-nb-ref-number="60" id="idea60" data-nb-words="72" data-nb-chars="448">„Ale jo, děkuju, když to&nbsp;není horší… Já&nbsp;jdu do&nbsp;Clignancourtské ulice pro trochu skopovýho. Ten řezník vedle Moulin-Rouge ho&nbsp;prý dává za&nbsp;osmdesát centimů.“ Museli na&nbsp;sebe křičet, protože širokou a&nbsp;liduprázdnou ulicí Nation jel vůz. Jejich hlasitý hovor přilákal k&nbsp;oknu jen jednu starou babku; stařenka se&nbsp;rozložila v&nbsp;okně a&nbsp;vychutnávala vzrušující podívanou na&nbsp;toho chlapíka na&nbsp;protější střeše, jako by&nbsp;doufala, že&nbsp;ho&nbsp;každou chvíli uvidí padat dolů.</span></p>
          <p class="chunk" data-nb-ref-number="61" data-nb-words="12" data-nb-chars="78"><span class="idea" data-nb-ref-number="61" id="idea61" data-nb-words="12" data-nb-chars="78">„Tak na&nbsp;shledanou!“ křikla ještě paní Bochová. „Nebudu vás zdržovat od&nbsp;práce.“</span></p>
          <p class="chunk" data-nb-ref-number="62" data-nb-words="106" data-nb-chars="607"><span class="idea" data-nb-ref-number="62" id="idea62" data-nb-words="106" data-nb-chars="607">Coupeau se&nbsp;zas otočil a&nbsp;vzal pájku, kterou mu&nbsp;Zidor podával. Když už&nbsp;byla domovnice na&nbsp;odchodu, uviděla na&nbsp;druhém chodníku Gervaisu, jak vede za&nbsp;ruku Nanu. Zvedala už&nbsp;hlavu, že&nbsp;křikne na&nbsp;klempíře, ale Gervaisa jí&nbsp;rázem pohybem naznačila, aby byla zticha. Polohlasně, aby ji&nbsp;nebylo nahoře slyšet, pak domovnici vysvětlila, že&nbsp;se&nbsp;bojí tak najednou ukázat; manžel by&nbsp;mohl přestat dávat pozor a&nbsp;spadnout dolů. Za&nbsp;celé čtyři roky za&nbsp;ním přišla do&nbsp;práce jen jednou. Dnes podruhé. Nemůže se&nbsp;na&nbsp;to&nbsp;dívat, krev jí&nbsp;stydne v&nbsp;žilách, když toho svého takhle vidí mezi nebem a&nbsp;zemí na&nbsp;místech, kam se&nbsp;ani vrabci neodváží.</span></p>
          <p class="chunk" data-nb-ref-number="63" data-nb-words="24" data-nb-chars="149"><span class="idea" data-nb-ref-number="63" id="idea63" data-nb-words="24" data-nb-chars="149">„Já vím, ono to&nbsp;určitě není nic příjemnýho,“ přisvědčovala jí&nbsp;šeptem paní Bochová. „Ten můj je&nbsp;krejčí, o&nbsp;toho se&nbsp;aspoň nemusím ustavičně strachovat.“</span></p>
          <p class="chunk" data-nb-ref-number="64" data-nb-words="63" data-nb-chars="375"><span class="idea" data-nb-ref-number="64" id="idea64" data-nb-words="63" data-nb-chars="375">„Kdybyste věděla,“ pokračovala Gervaisa, „jaký jsem měla první dobu strach; od&nbsp;rána do&nbsp;večera! Pořád jsem ho&nbsp;viděla, jak leží na&nbsp;márách s&nbsp;rozbitou hlavou… Teď už&nbsp;na&nbsp;to&nbsp;tolik nemyslím. Člověk si&nbsp;zvykne na&nbsp;všechno. Každej si&nbsp;přece musí ten chleba nějak vydělávat… Ale tenhle chleba je&nbsp;sakramentsky těžce vydělanej, když si&nbsp;při něm jeden může zlámat vaz častějc, než je&nbsp;zdrávo.“</span></p>
          <p class="chunk" data-nb-ref-number="65" data-nb-words="126" data-nb-chars="791"><span class="idea" data-nb-ref-number="65" id="idea65" data-nb-words="126" data-nb-chars="791">Zmlkla a&nbsp;schovala Nanu do&nbsp;sukní, aby ji&nbsp;snad nenapadlo na&nbsp;tatínka zavolat. Třebaže byla bledá strachy, musela se&nbsp;chtěj nechtěj dívat nahoru. Coupeau zrovna letoval nejzazší okraj plechu těsně u&nbsp;okapového žlabu. Ať&nbsp;se&nbsp;natahoval, jak chtěl, pořád tam nemohl dosáhnout. A&nbsp;tak se&nbsp;odvážil ještě blíž ke&nbsp;kraji; lezl pomalu, jistými a&nbsp;rozvážnými pohyby zkušeného dělníka. Jednu chvíli seděl bez držení přímo nad ulicí a&nbsp;klidně pracoval. Zdola bylo vidět, jak pod pájkou, kterou pozorně sunul po&nbsp;okraji plechu, syčí malý bílý plamínek. Gervaisa, neschopná slova, s&nbsp;hrdlem sevřeným úzkostí, sepjala ruce a&nbsp;bezděčně je&nbsp;zvedla jako k&nbsp;úpěnlivé prosbě. Ale najednou si&nbsp;zhluboka oddechla, protože Coupeau už&nbsp;lezl po&nbsp;střeše nahoru; neměl přitom nijak naspěch a&nbsp;ještě si&nbsp;naposledy rozvážně odplivl do&nbsp;ulice.</span></p>
          <p class="chunk" data-nb-ref-number="66" data-nb-words="32" data-nb-chars="179"><span class="idea" data-nb-ref-number="66" id="idea66" data-nb-words="32" data-nb-chars="179">„Á, vida, mám tady dohled!“ křikl vesele, když ji&nbsp;uviděl. „Že dělala hloupé cavyky a&nbsp;nechtěla na&nbsp;mě&nbsp;zavolat, viďte, paní Bochová… Počkej na&nbsp;mě, mám toho ještě tak na&nbsp;deset minut!“</span></p>
          <p class="chunk" data-nb-ref-number="67" data-nb-words="70" data-nb-chars="419"><span class="idea" data-nb-ref-number="67" id="idea67" data-nb-words="70" data-nb-chars="419">Zbývalo mu&nbsp;posadit na&nbsp;komín stříšku, taková maličkost, jakou by&nbsp;svedl učedník. Pradlena s&nbsp;domovnicí zůstaly stát na&nbsp;chodníku, přetřásaly novinky ze&nbsp;čtvrti a&nbsp;dávaly pozor na&nbsp;Nanu, aby nelezla do&nbsp;kanálu, chtěla tam pořád hledat rybičky. Občas se&nbsp;obě podívaly na&nbsp;střechu, usmály se&nbsp;a&nbsp;zakývaly hlavami, jako že&nbsp;beze všeho počkají. Stará babka naproti se&nbsp;pořád nehnula od&nbsp;okna; dívala se&nbsp;na&nbsp;klempíře, jako by&nbsp;na&nbsp;něco čekala.</span></p>
          <p class="chunk" data-nb-ref-number="68" data-nb-words="12" data-nb-chars="79"><span class="idea" data-nb-ref-number="68" id="idea68" data-nb-words="12" data-nb-chars="79">„Co ta&nbsp;čarodějnice pořád čumí?“ řekla paní Bochová. „Takovej má&nbsp;divnej ksicht!“</span></p>
          <p class="chunk" data-nb-ref-number="69" data-nb-words="101" data-nb-chars="645"><span class="idea" data-nb-ref-number="69" id="idea69" data-nb-words="101" data-nb-chars="645">Nahoře bylo slyšet Coupeauův zvučný hlas, jak si&nbsp;zpívá: <em>Pojď se&nbsp;mnou, má&nbsp;milá, na&nbsp;jahůdky do&nbsp;lesa.</em> Stál teď skloněný nad ponkem a&nbsp;dovedně stříhal plech. Kružidlem si&nbsp;na&nbsp;něm narýsoval půlkruh a&nbsp;zahnutými nůžkami z&nbsp;něho vystřihoval široký vějíř. Ten pak kladívkem lehounce vyklepal do&nbsp;tvaru špičatého klobouku. Zidor zase foukal měchem do&nbsp;řeřavého uhlí. Slunce zapadalo za&nbsp;domy v&nbsp;záplavě růžové záře, která pozvolna bledla a&nbsp;přecházela do&nbsp;světlefialova. A&nbsp;proti širé obloze se&nbsp;na&nbsp;pozadí průzračného vzduchu v&nbsp;této chvíli večerního klidu odrážely nepřirozeně zvětšené siluety obou dělníků vedle temné čáry pracovního stolu a&nbsp;podivných obrysů měchu.</span></p>
          <p class="chunk" data-nb-ref-number="70" data-nb-words="10" data-nb-chars="75"><span class="idea" data-nb-ref-number="70" id="idea70" data-nb-words="10" data-nb-chars="75">Když byla stříška připravena, křikl Coupeau jako obvykle: „Zidore, železa!“</span></p>
          <p class="chunk" data-nb-ref-number="71" data-nb-words="46" data-nb-chars="272"><span class="idea" data-nb-ref-number="71" id="idea71" data-nb-words="46" data-nb-chars="272">Ale Zidor někam zmizel. Klempíř sakroval, rozhlížel se&nbsp;po&nbsp;něm a&nbsp;volal dovnitř otevřeným okénkem na&nbsp;střeše. Konečně ho&nbsp;objevil na&nbsp;vedlejší střeše o&nbsp;dva domy dál. Kluk se&nbsp;tam procházel, obhlížel okolí a&nbsp;řídké světlé vlasy mu&nbsp;vlály ve&nbsp;větru; vyvaloval oči na&nbsp;obrovskou Paříž.</span></p>
          <p class="chunk" data-nb-ref-number="72" data-nb-words="57" data-nb-chars="309"><span class="idea" data-nb-ref-number="72" id="idea72" data-nb-words="57" data-nb-chars="309">„Poslouchej, ty&nbsp;ulejváku, to&nbsp;si&nbsp;myslíš, že&nbsp;jsi tady na&nbsp;výletě?“ pustil se&nbsp;do&nbsp;něho vztekle Coupeau. „Anebo tam skládáš básně jako pan Béranger? Dáš mi&nbsp;sem ty&nbsp;železa! To&nbsp;svět neviděl, on&nbsp;si&nbsp;courá po&nbsp;střeše! Ještě si&nbsp;sem můžeš přivést taky holku, ne, a&nbsp;vyznávat jí&nbsp;tady lásku… Tak dáš mi&nbsp;ty&nbsp;železa, trdlo jedno!“</span></p>
          <p class="chunk" data-nb-ref-number="73" data-nb-words="12" data-nb-chars="69"><span class="idea" data-nb-ref-number="73" id="idea73" data-nb-words="12" data-nb-chars="69">Když to&nbsp;sletoval, křikl na&nbsp;Gervaisu: „Tak, a&nbsp;hotovo… Hned jsem dole!“</span></p>
          <p class="chunk" data-nb-ref-number="74" data-nb-words="39" data-nb-chars="242"><span class="idea" data-nb-ref-number="74" id="idea74" data-nb-words="39" data-nb-chars="242">Komínová roura, na&nbsp;kterou měl nasadit stříšku, byla uprostřed střechy. Gervaisa už&nbsp;byla klidná a&nbsp;pozorovala ho&nbsp;s&nbsp;úsměvem. Nana se&nbsp;také začala smát, když viděla tatínka, a&nbsp;tleskala ručičkami. Seděla na&nbsp;chodníku, aby se&nbsp;mohla lépe dívat nahoru.</span></p>
          <p class="chunk" data-nb-ref-number="75" data-nb-words="8" data-nb-chars="51"><span class="idea" data-nb-ref-number="75" id="idea75" data-nb-words="8" data-nb-chars="51">„Táto! Táto!“ křičela ze&nbsp;všech sil. „Táto, koukej!“</span></p>
          <p class="chunk" data-nb-ref-number="76" data-nb-words="29" data-nb-chars="167"><span class="idea" data-nb-ref-number="76" id="idea76" data-nb-words="29" data-nb-chars="167">Klempíř se&nbsp;chtěl nahnout, ale ujela mu&nbsp;noha a&nbsp;najednou se&nbsp;hloupě, jako když se&nbsp;kočce zapletou nohy, skutálel dolů po&nbsp;mírném svahu střechy, kde nebylo čeho se&nbsp;zachytit.</span></p>
          <p class="chunk" data-nb-ref-number="77" data-nb-words="7" data-nb-chars="52"><span class="idea" data-nb-ref-number="77" id="idea77" data-nb-words="7" data-nb-chars="52">„Hergot!“ stačil ze&nbsp;sebe vypravit zadrhnutým hlasem.</span></p>
          <p class="chunk" data-nb-ref-number="78" data-nb-words="28" data-nb-chars="163"><span class="idea" data-nb-ref-number="78" id="idea78" data-nb-words="28" data-nb-chars="163">A&nbsp;spadl dolů. Jeho tělo opsalo mírnou křivku, dvakrát se&nbsp;ve&nbsp;vzduchu otočilo a&nbsp;dopadlo uprostřed ulice s&nbsp;tlumeným žuchnutím, jako když se&nbsp;z&nbsp;výšky hodí balík prádla.</span></p>
          <p class="chunk" data-nb-ref-number="79" data-nb-words="50" data-nb-chars="303"><span class="idea" data-nb-ref-number="79" id="idea79" data-nb-words="50" data-nb-chars="303">Gervaisa strašlivě vykřikla a&nbsp;zůstala stát jako omráčená, se&nbsp;zdviženýma rukama. Seběhli se&nbsp;chodci a&nbsp;utvořil se&nbsp;shluk lidí. Paní Bochová, tak vyděšená, že&nbsp;sotva stála na&nbsp;nohou, vzala Nanu do&nbsp;náručí a&nbsp;schovala jí&nbsp;hlavu, aby to&nbsp;neviděla. Bába naproti zatím klidně zavírala okno, jako by&nbsp;se&nbsp;konečně dočkala.</span></p>
          <p class="chunk" data-nb-ref-number="80" data-nb-words="124" data-nb-chars="750"><span class="idea" data-nb-ref-number="80" id="idea80" data-nb-words="124" data-nb-chars="750">Nakonec odnesli Coupeaua čtyři muži do&nbsp;lékárny na&nbsp;rohu ulice Poissonière; tam zůstal ležet skoro hodinu uprostřed krámu na&nbsp;pokrývce, než přinesli nosítka z&nbsp;Lariboisièrovy nemocnice. Ještě dýchal, ale lékárník nad ním vážně pokyvoval hlavou. Gervaisa klečela na&nbsp;zemi a&nbsp;bez ustání vzlykala; byla celá smáčená slzami, nic neviděla a&nbsp;nic nechápala. Bezděčně natahovala ruce a&nbsp;lehounce ohmatávala svému muži nohy a&nbsp;paže. Vzápětí je&nbsp;vždy zas odtáhla a&nbsp;podívala se&nbsp;na&nbsp;lékárníka, který jí&nbsp;přikázal, že&nbsp;se&nbsp;zraněného nesmí dotýkat. Ale za&nbsp;chvilku neodolala a&nbsp;sáhla na&nbsp;něho zas, protože se&nbsp;musela přesvědčit, že&nbsp;je&nbsp;ještě živ, a&nbsp;protože si&nbsp;myslela, že&nbsp;mu&nbsp;tím uleví. Když konečně přišli s&nbsp;nosítky a&nbsp;mluvili o&nbsp;tom, že&nbsp;ho&nbsp;odnesou do&nbsp;nemocnice, vstala a&nbsp;řekla rázně:</span></p>
          <p class="chunk" data-nb-ref-number="81" data-nb-words="10" data-nb-chars="59"><span class="idea" data-nb-ref-number="81" id="idea81" data-nb-words="10" data-nb-chars="59">„Ne, ne, do&nbsp;nemocnice ne…! Bydlíme v&nbsp;Nové Zlatnické ulici.“</span></p>
          <p class="chunk" data-nb-ref-number="82" data-nb-words="48" data-nb-chars="247"><span class="idea" data-nb-ref-number="82" id="idea82" data-nb-words="48" data-nb-chars="247">Marně jí&nbsp;vysvětlovali, že&nbsp;by&nbsp;ji&nbsp;to&nbsp;přišlo velmi draho, kdyby si&nbsp;manžela nechala doma. Tvrdošíjně stála na&nbsp;svém: „Nová Zlatnická ulice, ukážu vám, které dveře… Co&nbsp;vám na&nbsp;tom sejde? Já&nbsp;na&nbsp;to&nbsp;mám… Je&nbsp;to&nbsp;přece můj muž, ne? Je&nbsp;můj a&nbsp;já to&nbsp;takhle chci.“</span></p>
          <p class="chunk" data-nb-ref-number="83" data-nb-words="81" data-nb-chars="506"><span class="idea" data-nb-ref-number="83" id="idea83" data-nb-words="81" data-nb-chars="506">Museli tedy odnést Coupeaua domů. Když se&nbsp;nosítka prodírala davem, který se&nbsp;tlačil před lékárnou, mluvily ženské ze&nbsp;čtvrti vzrušeně o&nbsp;Gervaise. Je&nbsp;sice kulhavá, ženská jedna, ale má&nbsp;zatrolenou kuráž. To&nbsp;se&nbsp;ví, že&nbsp;toho svého vyléčí, kdežto ve&nbsp;špitále nechávají doktoři takovéhle těžké případy radši zhebnout, aby se&nbsp;nemuseli otravovat léčením. Paní Bochová mezitím odvedla Nanu k&nbsp;sobě domů, ale teď se&nbsp;sem zas vrátila a&nbsp;vykládala donekonečna podrobnosti, jak se&nbsp;to&nbsp;stalo, ještě celá roztřesená z&nbsp;toho úleku.</span></p>
          <p class="chunk" data-nb-ref-number="84" data-nb-words="43" data-nb-chars="233"><span class="idea" data-nb-ref-number="84" id="idea84" data-nb-words="43" data-nb-chars="233">„Šla jsem si&nbsp;pro skopový, tady jsem byla a&nbsp;viděla jsem ho&nbsp;padat,“ opakovala pořád. „To kvůli té&nbsp;dcerušce; chtěl se&nbsp;na&nbsp;ni&nbsp;podívat, a&nbsp;najednou bác! Ach, bože, bože, nechtěla bych to&nbsp;vidět podruhý…! Ale teď už&nbsp;musím jít pro to&nbsp;skopový.“</span></p>
          <p class="chunk" data-nb-ref-number="85" data-nb-words="196" data-nb-chars="1154"><span class="idea" data-nb-ref-number="85" id="idea85" data-nb-words="196" data-nb-chars="1154">Celý týden to&nbsp;bylo s&nbsp;Coupeauem velmi zlé. Příbuzní, sousedé a&nbsp;vůbec všichni čekali, že&nbsp;každou chvíli natáhne bačkory. Lékař, drahý lékař, který si&nbsp;dával platit pět franků za&nbsp;návštěvu, se&nbsp;obával vnitřního zranění. To&nbsp;slovo je&nbsp;všechny děsilo a&nbsp;po čtvrti se&nbsp;říkalo, že&nbsp;to&nbsp;klempíři při tom pádu utrhlo srdce. Jen Gervaisa, pobledlá nevyspáním, vážná a&nbsp;odhodlaná, krčila rameny. Její muž má&nbsp;pravou nohu zlomenou, to&nbsp;každý ví; ale to&nbsp;se&nbsp;přece spraví! A&nbsp;ostatek, to&nbsp;utržené srdce, to&nbsp;nic není. Však ona mu&nbsp;to&nbsp;srdce zas vyléčí. Ví, jak se&nbsp;takové srdce léčí; velikou péčí, čistotou a&nbsp;opravdovou oddaností. Dávala najevo nezvratnou jistotu a&nbsp;byla přesvědčena, že&nbsp;ho&nbsp;uzdraví už&nbsp;jen tím, že&nbsp;je&nbsp;pořád u&nbsp;něho a&nbsp;dotýká se&nbsp;ho&nbsp;rukama, když ho&nbsp;drží horečka. Ani na&nbsp;chvíli nezapochybovala. Celý týden byla na&nbsp;nohou, mluvila málo, soustředila se&nbsp;jen na&nbsp;umíněné odhodlání ho&nbsp;zachránit, zapomínala na&nbsp;děti, na&nbsp;ulici, na&nbsp;celé město. Devátého dne večer, když lékař konečně prohlásil, že&nbsp;teď už&nbsp;za&nbsp;nemocného ručí, se&nbsp;Gervaisa rozplakala a&nbsp;klesla na&nbsp;židli; nohy měla bezvládné, celé tělo rozlámané. Té&nbsp;noci si&nbsp;konečně dopřála dvě hodiny spánku s&nbsp;hlavou položenou v&nbsp;nohách postele.</span></p>
          <p class="chunk" data-nb-ref-number="86" data-nb-words="141" data-nb-chars="852"><span class="idea" data-nb-ref-number="86" id="idea86" data-nb-words="141" data-nb-chars="852">Coupeauovo neštěstí rozrušilo celou rodinu. Maminka Cou­peauová trávila noci s&nbsp;Gervaisou, ale od&nbsp;devíti hodin začínala na&nbsp;židli usínat. Paní Leratová se&nbsp;každý večer vracela z&nbsp;práce velkou oklikou, aby se&nbsp;stavila pozeptat na&nbsp;bratra. Lorilleuxovi přicházeli zpočátku dvakrát až&nbsp;třikrát denně, nabízeli se, že&nbsp;zůstanou u&nbsp;nemocného přes noc, a&nbsp;přinesli dokonce pro Gervaisu křeslo. Ale hádky na&nbsp;sebe nenechaly dlouho čekat; začalo to&nbsp;tím, jak se&nbsp;mají ošetřovat nemocní. Paní Lorilleuxová tvrdila, že&nbsp;už&nbsp;v&nbsp;životě zachránila dost lidí, aby věděla, jak se&nbsp;to&nbsp;má&nbsp;dělat. A&nbsp;vyčítala také Gervaise, že&nbsp;ji&nbsp;odstrkuje a&nbsp;že ji&nbsp;nechce nechat u&nbsp;bratrova lože. Bodejť, ona ta&nbsp;pajda ví, proč se&nbsp;Coupeaua snaží tak mermomocí uzdravit; kdyby ho&nbsp;nebyla přišla vyrušit z&nbsp;práce do&nbsp;ulice Nation, nebyl by&nbsp;spadl. Jenomže při tom, jak se&nbsp;k&nbsp;tomu teď staví, ho&nbsp;určitě ještě dorazí.</span></p>
          <p class="chunk" data-nb-ref-number="87" data-nb-words="237" data-nb-chars="1372"><span class="idea" data-nb-ref-number="87" id="idea87" data-nb-words="237" data-nb-chars="1372">Když Gervaisa viděla, že&nbsp;je&nbsp;Coupeau mimo nebezpečí, přestala už&nbsp;tak urputně a&nbsp;žárlivě střežit jeho lože. Teď už&nbsp;jí&nbsp;ho&nbsp;nemohli zabít, a&nbsp;tak už&nbsp;k&nbsp;němu pouštěla každého bez obav. Rodina se&nbsp;roztahovala po&nbsp;pokoji. Rekonvalescence prý bude velmi dlouhá; lékař to&nbsp;odhadoval na&nbsp;čtyři měsíce. A&nbsp;zatímco klempíř dlouhé hodiny spal, vyčítali Lorilleuxovi Gervaise, že&nbsp;je&nbsp;hloupá. Co&nbsp;z&nbsp;toho má, že&nbsp;má&nbsp;muže doma? V&nbsp;nemocnici by&nbsp;se&nbsp;byl zotavil dvakrát tak rychleji. Lorilleux by&nbsp;prý byl docela rád nemocný, a&nbsp;hned by&nbsp;si&nbsp;udělal nějaké to&nbsp;bebíčko, jen aby jí&nbsp;ukázal, že&nbsp;by&nbsp;se&nbsp;ani chvilku nerozmýšlel jít do&nbsp;Lariboisièrovy nemocnice. Paní Lorilleuxová prý zná jednu paní, kterou odtud před nedávnem propustili. A&nbsp;ta prý se&nbsp;tam měla! Jedla kuřátka od&nbsp;rána do&nbsp;večera. A&nbsp;oba jí&nbsp;už&nbsp;asi podvacáté vypočítávali, kolik ji&nbsp;budou ty&nbsp;čtyři měsíce uzdravování stát. Především zameškané pracovní dny, potom lékař a&nbsp;léky, a&nbsp;později mu&nbsp;bude muset kupovat víno a&nbsp;bifteky. Budou ještě moc rádi, když na&nbsp;to&nbsp;nepadne víc než těch pár grošů úspor, co&nbsp;mají spolu našetřené. Kdepak, ještě se&nbsp;budou muset zadlužit, to&nbsp;je&nbsp;jistá věc. Ale ať&nbsp;si&nbsp;dělají, co&nbsp;chtějí. Od&nbsp;příbuzenstva ať&nbsp;žádnou pomoc rozhodně nečekají; žádný z&nbsp;nich není tak bohatý, aby si&nbsp;mohl dovolit vydržovat nemocného doma. Ať&nbsp;si&nbsp;tedy pajda pomůže sama, ne? Mohla přece jako každá jiná dát muže odnést do&nbsp;nemocnice. Tím si&nbsp;pomůže, takovouhle pýchou!</span></p>
          <p class="chunk" data-nb-ref-number="88" data-nb-words="21" data-nb-chars="129"><span class="idea" data-nb-ref-number="88" id="idea88" data-nb-words="21" data-nb-chars="129">Jednou večer si&nbsp;Lorilleuxová neodpustila tu&nbsp;zlomyslnost a&nbsp;zčista­jasna se&nbsp;zeptala: „Tak co&nbsp;bude s&nbsp;tím krámem? Kdy si&nbsp;ho&nbsp;najmete?“</span></p>
          <p class="chunk" data-nb-ref-number="89" data-nb-words="11" data-nb-chars="72"><span class="idea" data-nb-ref-number="89" id="idea89" data-nb-words="11" data-nb-chars="72">„No ano,“ připojil se&nbsp;uštěpačně Lorilleux, „domovník na&nbsp;vás ještě čeká!“</span></p>
          <p class="chunk" data-nb-ref-number="90" data-nb-words="119" data-nb-chars="695"><span class="idea" data-nb-ref-number="90" id="idea90" data-nb-words="119" data-nb-chars="695">Gervaisa se&nbsp;nezmohla na&nbsp;slovo. Na&nbsp;krám teď úplně zapomněla. Ale viděla, jakou mají ti&nbsp;lidé škodolibou radost, že&nbsp;z&nbsp;toho krámu nic nebude. Od&nbsp;toho večera také opravdu číhali na&nbsp;každou příležitost, aby si&nbsp;ji&nbsp;mohli dobírat kvůli tomu snu, který se&nbsp;jí&nbsp;tak zhatil. Kdykoliv přišla řeč na&nbsp;nějaké neuskutečnitelné přání, říkali, že&nbsp;se&nbsp;to&nbsp;musí odložit na&nbsp;pozdější dobu, až&nbsp;bude Gervaisa vlastní paní v&nbsp;krásném krámě s&nbsp;výkladem do&nbsp;ulice. A&nbsp;což teprve, jak se&nbsp;jí&nbsp;smáli za&nbsp;zády! Gervaisa je&nbsp;nechtěla tak ošklivě podezírat, ale opravdu to&nbsp;vypadalo, jako by&nbsp;Lorilleuxovi měli teď strašnou radost, že&nbsp;se&nbsp;Coupeauovi přihodilo to&nbsp;neštěstí a&nbsp;že si&nbsp;ona teď nebude moci zařídit vlastní prádelnu ve&nbsp;Zlatnické ulici.</span></p>
          <p class="chunk" data-nb-ref-number="91" data-nb-words="40" data-nb-chars="250"><span class="idea" data-nb-ref-number="91" id="idea91" data-nb-words="40" data-nb-chars="250">A&nbsp;tak nad tím raději sama žertovala, aby jim ukázala, jak ráda obětuje všechny peníze, jen aby se&nbsp;muž uzdravil. Pokaždé, když v&nbsp;jejich přítomnosti vytahovala zpod hodinového poklopu spořitelní knížku, říkala vesele: „Tak, a&nbsp;teď jdu najmout ten krám!“</span></p>
          <p class="chunk" data-nb-ref-number="92" data-nb-words="119" data-nb-chars="702"><span class="idea" data-nb-ref-number="92" id="idea92" data-nb-words="119" data-nb-chars="702">Nechtěla vyzvednout všechny peníze najednou. Vybírala je&nbsp;po&nbsp;stovkách, aby nemusela schovávat doma v&nbsp;prádelníku tak velkou částku peněz. A&nbsp;pak, kojila se&nbsp;mlhavou nadějí v&nbsp;nějaký velký zázrak, že&nbsp;se&nbsp;třeba muž najednou uzdraví a&nbsp;že nebudou muset celou částku utratit. Pokaždé, když se&nbsp;vrátila ze&nbsp;spořitelny, počítala na&nbsp;kousku papíru, kolik peněz jim tam ještě zbývá. Dělala to&nbsp;jen kvůli pořádku. I&nbsp;když se&nbsp;díra v&nbsp;jejich úsporách ustavičně zvětšovala, vedla s&nbsp;rozumnou tváří a&nbsp;klidným úsměvem přesné účty o&nbsp;té finanční pohromě. Cožpak není útěcha už&nbsp;to, že&nbsp;mohla ty&nbsp;peníze tak dobře použít a&nbsp;že je&nbsp;měla po&nbsp;ruce, když přišlo to&nbsp;neštěstí? A&nbsp;beze vší lítosti ukládala pečlivě knížku zas za&nbsp;hodiny pod poklop.</span></p>
          <p class="chunk" data-nb-ref-number="93" data-nb-words="284" data-nb-chars="1688"><span class="idea" data-nb-ref-number="93" id="idea93" data-nb-words="284" data-nb-chars="1688">Goujetovi se&nbsp;za&nbsp;Coupeauovy nemoci zachovali k&nbsp;Gervaise velmi pěkně. Paní Goujetová jí&nbsp;byla vždycky ochotně nápomocna. Kdykoliv šla ven, ptala se&nbsp;Gervaisy, jestli nepotřebuje cukr, máslo nebo sůl; dávala jí&nbsp;pokaždé první vývar z&nbsp;masa, když večer vařila polévku; někdy jí&nbsp;vypomohla v&nbsp;kuchyni, když viděla, že&nbsp;má&nbsp;moc práce, a&nbsp;pomáhala jí&nbsp;s&nbsp;nádobím. Goujet vzal každé ráno vědra a&nbsp;šel Gervaise pro vodu ke&nbsp;kašně do&nbsp;ulice Poissonnière; ušetřil jí&nbsp;tam dva pětníky. A&nbsp;po večeři, když zrovna nebyl pokoj plný příbuzných, přicházeli Goujetovi dělat Coupeauovi společnost. Celé dvě hodiny, až&nbsp;do&nbsp;deseti, tam kovář sedával s&nbsp;dýmkou v&nbsp;ústech a&nbsp;díval se&nbsp;na&nbsp;Gervaisu, jak se&nbsp;točí kolem nemocného. Za&nbsp;celý večer promluvil sotva deset slov. Mohutnou hlavu se&nbsp;světlými vlasy měl skrčenou mezi obřími rameny a&nbsp;dojatě pozoroval, jak nalévá bylinkový čaj do&nbsp;šálku a&nbsp;jak tiše míchá cukr, aby lžička necinkala. Když Coupeauovi urovnávala pokrývku a&nbsp;tiše mu&nbsp;domlouvala, že&nbsp;se&nbsp;to&nbsp;všechno zase spraví, býval kovář celý zjihlý. Tak hodnou ženu ještě nikdy neviděl. Ba&nbsp;i&nbsp;to kulhání ji&nbsp;jen šlechtilo, protože to&nbsp;byla tím větší zásluha, otáčet se&nbsp;takhle celý den kolem muže. Jen co&nbsp;je&nbsp;pravda, nesedla si&nbsp;ani na&nbsp;čtvrt hodiny, aby se&nbsp;najedla. Ustavičně běhala do&nbsp;lékárny, dělala i&nbsp;ty nejméně příjemné služby a&nbsp;namáhala se, seč byla, aby udržela v&nbsp;pořádku pokoj, kde se&nbsp;teď odehrávalo všechno. Přitom si&nbsp;ani jednou nepostěžovala, pořád byla milá a&nbsp;vlídná, i&nbsp;večer, kdy byla tak unavená, že&nbsp;už&nbsp;málem usínala vstoje. A&nbsp;kovář uprostřed té&nbsp;oddané péče a&nbsp;mezi léky, povalujícími se&nbsp;všude po&nbsp;nábytku, začínal pociťovat k&nbsp;Gervaise velikou náklonnost, když viděl, jak má&nbsp;Coupeaua z&nbsp;celého srdce ráda a&nbsp;jak ho&nbsp;láskyplně ošetřuje.</span></p>
          <p class="chunk" data-nb-ref-number="94" data-nb-words="25" data-nb-chars="155"><span class="idea" data-nb-ref-number="94" id="idea94" data-nb-words="25" data-nb-chars="155">„Tak vidíš, kamaráde, už&nbsp;jsi zas pomalu pohromadě!“ řekl jed­noho dne rekonvalescentovi. „Však já&nbsp;jsem o&nbsp;tebe neměl strach, máš ženu, to&nbsp;je&nbsp;učiněný anděl!“</span></p>
          <p class="chunk" data-nb-ref-number="95" data-nb-words="60" data-nb-chars="350"><span class="idea" data-nb-ref-number="95" id="idea95" data-nb-words="60" data-nb-chars="350">Goujet se&nbsp;měl ženit. Alespoň matka mu&nbsp;našla velmi slušnou dívku, krajkářku jako ona, a&nbsp;velice si&nbsp;přála, aby si&nbsp;ji&nbsp;vzal. Goujet svolil, aby matku nezarmoutil, a&nbsp;svatba už&nbsp;byla určena na&nbsp;počátek září. Peníze na&nbsp;zařízení mladé domácnosti dávno čekaly ve&nbsp;spořitelně. Ale kovář jen vrtěl hlavou, když se&nbsp;mu&nbsp;Gervaisa o&nbsp;té svatbě zmínila, a&nbsp;říkával potichu:</span></p>
          <p class="chunk" data-nb-ref-number="96" data-nb-words="18" data-nb-chars="105"><span class="idea" data-nb-ref-number="96" id="idea96" data-nb-words="18" data-nb-chars="105">„Všechny ženy nejsou takové jako vy, paní Coupeauová. Kdyby byly, to&nbsp;by&nbsp;si&nbsp;jich člověk vzal třeba deset.“</span></p>
          <p class="chunk" data-nb-ref-number="97" data-nb-words="209" data-nb-chars="1191"><span class="idea" data-nb-ref-number="97" id="idea97" data-nb-words="209" data-nb-chars="1191">Coupeau mohl mezitím po&nbsp;dvou měsících konečně vstát z&nbsp;postele. Nechodil ještě daleko, dobelhal se&nbsp;jen od&nbsp;postele k&nbsp;oknu, a&nbsp;to ho&nbsp;ještě musela Gervaisa podpírat. Tam si&nbsp;vždy sedl do&nbsp;křesla od&nbsp;Lorilleuxových a&nbsp;pravou nohu si&nbsp;natáhl na&nbsp;stoličku. Ten šprýmař, který se&nbsp;vždycky smával, když si&nbsp;někdo zlámal nohu na&nbsp;náledí, teď nesl svou nehodu velmi těžce. Chyběl mu&nbsp;nějak vnitřní klid a&nbsp;vyrovnanost. Celé dva měsíce strávil v&nbsp;posteli tím, že&nbsp;nadával a&nbsp;vztekal se&nbsp;na&nbsp;celý svět. Co&nbsp;je&nbsp;tohle za&nbsp;život, ustavičně ležet na&nbsp;zádech s&nbsp;ovázanou hnátou, sešněrovanou jako klobása! Namouduši, ten strop už&nbsp;zná nazpaměť. Je&nbsp;tam v&nbsp;rohu u&nbsp;přístěnku trhlina a&nbsp;tu by&nbsp;dovedl nakreslit i&nbsp;se zavřenýma očima. Když se&nbsp;potom usadil v&nbsp;křesle, začala zas jiná písnička. Jak dlouho tu&nbsp;ještě zůstane trčet uvězněný jako mumie? Na&nbsp;té&nbsp;ulici není žádná legrace, nikdo tudy nechodí a&nbsp;celý den to&nbsp;tam smrdí louhem. Ne, namouduši, tady z&nbsp;toho zešediví, deset let života by&nbsp;dal za&nbsp;to, kdyby se&nbsp;mohl jít podívat na&nbsp;hradby. A&nbsp;ustavičně nadával osudu, jak je&nbsp;k&nbsp;němu nespravedlivý. To&nbsp;přece není správné, když taková věc potkala jeho, řádného dělníka, který není žádný lenoch a&nbsp;ochlasta. Kdyby se&nbsp;to&nbsp;stalo někomu jinému, neřekl by.</span></p>
          <p class="chunk" data-nb-ref-number="98" data-nb-words="75" data-nb-chars="418"><span class="idea" data-nb-ref-number="98" id="idea98" data-nb-words="75" data-nb-chars="418">„Můj táta si&nbsp;srazil vaz,“ říkal, „když jednou celý den pařil. Ne­říkám, že&nbsp;si&nbsp;to&nbsp;zasloužil, ale koneckonců, přece jen to&nbsp;člověk chápe… Kdežto já, já&nbsp;byl dočista střízlivý, hodný jak beránek a&nbsp;neměl jsem v&nbsp;sobě jedinou kapku alkoholu, a&nbsp;najednou sletím, když se&nbsp;chci otočit a&nbsp;zasmát se&nbsp;na&nbsp;Nanu! To&nbsp;je&nbsp;přece jenom trochu moc, nezdá se&nbsp;vám? Jestli je&nbsp;nějaký pánbůh, to&nbsp;teda divně ten svět řídí. Tohle já&nbsp;nikdy nestrávím.“</span></p>
          <p class="chunk" data-nb-ref-number="99" data-nb-words="129" data-nb-chars="720"><span class="idea" data-nb-ref-number="99" id="idea99" data-nb-words="129" data-nb-chars="720">A&nbsp;i když měl už&nbsp;nohy zdravé, zůstala v&nbsp;něm pořád skrytá nenávist k&nbsp;práci. Je&nbsp;to&nbsp;svinský řemeslo, trávit celé dny u&nbsp;okapových žlabů jako kočka. Páni měšťáci si&nbsp;to&nbsp;dovedou zařídit! Pošlou vás na&nbsp;smrt, sami si, zbabělci, netroufají ani vylézt na&nbsp;žebřík, sedí si&nbsp;pěkně doma v&nbsp;teple a&nbsp;na chudýho člověka se&nbsp;vykašlou! Nakonec říkal, že&nbsp;by&nbsp;si&nbsp;každý měl dávat plech na&nbsp;střechu sám. K&nbsp;čertu, kdyby měla být nějaká spravedlnost, mělo by&nbsp;se&nbsp;to&nbsp;dělat tak: když chceš bejt pěkně v&nbsp;suchu, tak se&nbsp;o&nbsp;střechu postarej sám. Litoval také, že&nbsp;se&nbsp;nevyučil jinému řemeslu, hezčímu a&nbsp;ne tak nebezpečnému, třeba truhlářství. Ale za&nbsp;to&nbsp;může zase starý Coupeau. Tátové mají vždycky takový pitomý zvyk, že&nbsp;mermomocí strkají děti na&nbsp;to&nbsp;svý řemeslo.</span></p>
          <p class="chunk" data-nb-ref-number="100" data-nb-words="224" data-nb-chars="1307"><span class="idea" data-nb-ref-number="100" id="idea100" data-nb-words="224" data-nb-chars="1307">Dva měsíce ještě chodil Coupeau o&nbsp;berlích. Zpočátku se&nbsp;dokázal dobelhat jen k&nbsp;domovním dveřím a&nbsp;chodil si&nbsp;na&nbsp;ulici vykouřit dýmku. Pak došel až&nbsp;k&nbsp;okrajovému bulváru, šoural se&nbsp;tam na&nbsp;sluníčku a&nbsp;vysedával celé hodiny na&nbsp;lavičce. Pomalu se&nbsp;mu&nbsp;vracela veselost a&nbsp;na těch dlouhých toulkách si&nbsp;brousil jedovatý jazyk. Ale spolu s&nbsp;novou radostí do&nbsp;života v&nbsp;něm rostla také radost z&nbsp;nicnedělání, zalíbilo se&nbsp;mu&nbsp;vysedávat se&nbsp;založenýma rukama, kdy všechny svaly dřímají v&nbsp;sladké nečinnosti; jako by&nbsp;se&nbsp;ho&nbsp;pomalu zmocňovala lenost, využívajíc jeho rekonvalescence k&nbsp;tomu, aby mu&nbsp;vnikla pod kůži, příjemně mu&nbsp;uspala tělo a&nbsp;ochrnula ducha. Vracíval se&nbsp;spokojený, samý žert; život se&nbsp;mu&nbsp;líbil, proč by&nbsp;to&nbsp;takhle nemohlo trvat pořád? Když už&nbsp;se&nbsp;mohl obejít bez berlí, pouštěl se&nbsp;dál a&nbsp;chodil navštěvovat kamarády po&nbsp;stavbách. Postával se&nbsp;založenýma rukama před rozestavěnými domy, dělal vtipy, pokyvoval hlavou a&nbsp;dobíral si&nbsp;dělníky, jak se&nbsp;tam dřou. Natahoval nohu a&nbsp;ukazoval jim, kam to&nbsp;nakonec vede, když si&nbsp;člověk huntuje tělo. Takové výsměšné postávání před lopotou druhých v&nbsp;něm jen živilo jeho vlastní nenávist k&nbsp;práci. Ano, i&nbsp;on půjde zas dělat, jinak to&nbsp;nejde; ale půjde co&nbsp;možná nejpozději. Kdo jiný by&nbsp;měl mít víc důvodů nehrnout se&nbsp;do&nbsp;práce než on? A&nbsp;pak, je&nbsp;to&nbsp;přece tak příjemné, jednou se&nbsp;taky moct flákat!</span></p>
          <p class="chunk" data-nb-ref-number="101" data-nb-words="209" data-nb-chars="1259"><span class="idea" data-nb-ref-number="101" id="idea101" data-nb-words="209" data-nb-chars="1259">Odpoledne, když se&nbsp;Coupeau nudíval, chodil k&nbsp;Lorilleuxovům. Ti&nbsp;ho&nbsp;strašně litovali a&nbsp;snažili se&nbsp;ho&nbsp;získat všemožnými pozornostmi. V&nbsp;prvních letech manželství se&nbsp;z&nbsp;jejich vlivu vymanil dík Gervaise. Teď ho&nbsp;zas přitahovali a&nbsp;dobírali si&nbsp;ho, jaký má&nbsp;ze&nbsp;ženy strach. To&nbsp;je&nbsp;nějaký mužský? Přitom však byli Lorilleuxovi velmi opatrní a&nbsp;vychvalovali až&nbsp;přemrštěně všechny přednosti Gervaisy. Coupeau se&nbsp;doma ještě nehádal, ale dušoval se&nbsp;Gervaise, že&nbsp;ji&nbsp;jeho sestra má&nbsp;velmi ráda, a&nbsp;domlouval jí, aby k&nbsp;ní nebyla tak zlá. První manželská hádka vypukla jednou večer kvůli Štěpánovi. Klempíř předtím strávil celé odpoledne u&nbsp;Lorilleuxových. Když se&nbsp;vrátil, nebyla ještě večeře hotová a&nbsp;děti křičely, že&nbsp;chtějí polévku. Najednou se&nbsp;Coupeau vztekle otočil po&nbsp;Štěpánovi a&nbsp;vsolil mu&nbsp;pár dobře míněných pohlavků. Celou hodinu potom bručel, že&nbsp;ten parchant přece není jeho, a&nbsp;že tedy vlastně neví, proč ho&nbsp;má&nbsp;trpět v&nbsp;domě; jednou ho&nbsp;vyrazí ze&nbsp;dveří. Až&nbsp;do&nbsp;té&nbsp;doby přijímal kluka bez nejmenších námitek. Druhý den mluvil o&nbsp;své důstojnosti a&nbsp;za tři dny najednou začal Štěpána častovat od&nbsp;rána do&nbsp;večera kopanci do&nbsp;zadku, takže pak kluk, sotva ho&nbsp;slyšel na&nbsp;schodech, utíkal ke&nbsp;Goujetovům; tam mu&nbsp;stará krajkářka vždycky uvolnila kousek místa na&nbsp;stole, aby si&nbsp;mohl napsat úkoly.</span></p>
          <p class="chunk" data-nb-ref-number="102" data-nb-words="299" data-nb-chars="1709"><span class="idea" data-nb-ref-number="102" id="idea102" data-nb-words="299" data-nb-chars="1709">Gervaisa už&nbsp;dávno zase pracovala. Teď už&nbsp;nemusela sundávat a&nbsp;nasazovat skleněný poklop u&nbsp;hodin; všechny úspory byly pryč. A&nbsp;musela těžce dřít, za&nbsp;čtyři, protože teď byly doma čtyři krky u&nbsp;stolu. Sama je&nbsp;všechny živila. Když ji&nbsp;lidé litovali, honem se&nbsp;Coupeaua zastávala. Jen považte, co&nbsp;všechno zkusil, žádný div, jestli je&nbsp;teď trochu zahořklý. Ale až&nbsp;se&nbsp;úplně uzdraví, však ono ho&nbsp;to&nbsp;pře­jde. A&nbsp;když jí&nbsp;někdo nadhodil, že&nbsp;už&nbsp;je&nbsp;teď Coupeau zase chlapík a&nbsp;že by&nbsp;mohl docela dobře jít zas do&nbsp;práce, bránila se. Kdepak, ještě ne! Ona z&nbsp;něho nechce mít zase maroda! Přece snad ví, co&nbsp;jí&nbsp;řekl lékař, ne? Sama mu&nbsp;bránila jít do&nbsp;práce a&nbsp;každé ráno mu&nbsp;říkala, jen aby se&nbsp;nepřemáhal, že&nbsp;má&nbsp;ještě dost času. Sem tam mu&nbsp;dokonce vstrčila do&nbsp;kapsy u&nbsp;vesty nějaký ten frank. A&nbsp;Coupeau to&nbsp;přijímal jako něco docela samozřejmého; naříkal si, kde ho&nbsp;všude píchá, jen proto, aby ho&nbsp;hýčkala. Po&nbsp;půl roce byl pořád ještě v&nbsp;rekonvalescenci. Když se&nbsp;teď chodil dívat na&nbsp;kamarády, jak pracují, zašel s&nbsp;nimi milerád i&nbsp;na skleničku. Vždyť je&nbsp;v&nbsp;té vinárně docela příjemně; člověk si&nbsp;tam chvilku posedí a&nbsp;zažertuje, to&nbsp;není pro nikoho žádná hanba. To&nbsp;jedině náfukové zůstávají na&nbsp;chodníku a&nbsp;radši umírají žízní. Kamarádi měli tenkrát úplnou pravdu, když si&nbsp;ho&nbsp;dobírali, protože jedna sklenička vína ještě nikoho nezabila. Ale tloukl se&nbsp;do&nbsp;prsou, že&nbsp;on&nbsp;se&nbsp;nespouští, že&nbsp;pije jenom víno. Jakživ jen víno, nikdy ne&nbsp;kořalku. Víno prodlužuje život, nikomu neškodí a&nbsp;není po&nbsp;něm opice. Přesto však několikrát po&nbsp;takovém celodenním lelkování od&nbsp;stavby ke&nbsp;stavbě a&nbsp;od vinárny k&nbsp;vinárně přišel domů trochu pod parou. Gervaisa pokaždé tvrdila, že&nbsp;ji&nbsp;ukrutně bolí hlava, a&nbsp;zavírala dveře, jen aby Goujetovi neslyšeli, jaké pitomosti Coupeau říká.</span></p>
          <p class="chunk" data-nb-ref-number="103" data-nb-words="218" data-nb-chars="1321"><span class="idea" data-nb-ref-number="103" id="idea103" data-nb-words="218" data-nb-chars="1321">Ale pozvolna doléhal na&nbsp;mladou ženu smutek. Ráno i&nbsp;večer se&nbsp;chodívala dívat do&nbsp;Zlatnické ulice, jestli je&nbsp;krám pořád ještě k&nbsp;pronajmutí. Dělala to&nbsp;potají, jako by&nbsp;prováděla nějakou klukovinu, která se&nbsp;na&nbsp;dospělou osobu nehodí. Ten krám jí&nbsp;začínal zas vrtat hlavou; v&nbsp;noci, když zhasla světlo, se&nbsp;často přistihla, jak na&nbsp;to&nbsp;myslí, jako kdyby si&nbsp;s&nbsp;otevřenýma očima představovala nějakou zapovězenou rozkoš. Znovu to&nbsp;všechno přepočítávala; dvě stě padesát franků do&nbsp;zálohy, aby měli čtrnáct dní dopředu na&nbsp;živobytí, dohromady přinejmenším pět set franků. Nahlas o&nbsp;tom nemluvila jen proto, aby se&nbsp;nezdálo, že&nbsp;lituje úspor, které padly na&nbsp;Coupeauovu nemoc. Často zbledla, když jí&nbsp;o&nbsp;těch tajných tužbách málem uklouzlo nějaké slůvko, a&nbsp;honem to&nbsp;zahanbeně zamlouvala, jako by&nbsp;ji&nbsp;napadaly ošklivé myšlenky. Teď budou muset pracovat zas čtyři nebo pět let, než si&nbsp;tak velkou částku našetří. Nejvíc ji&nbsp;mrzelo, že&nbsp;se&nbsp;nemůže zařídit pro sebe právě teď; snadno by&nbsp;tak uživila rodinu, nemusela by&nbsp;spoléhat na&nbsp;Coupeaua a&nbsp;mohla by&nbsp;mu&nbsp;dopřát pár měsíců času, než by&nbsp;dostal zase chuť do&nbsp;práce. Byla by&nbsp;klidnější, měla by&nbsp;jistotu do&nbsp;budoucnosti a&nbsp;nemusela by&nbsp;mít takový strach, jaký někdy potají mívala, když se&nbsp;Coupeau vracel domů příliš veselý, zpíval a&nbsp;vykládal o&nbsp;nějakém povedeném kousku toho dobytka Perka, kterému zaplatil láhev vína.</span></p>
          <p class="chunk" data-nb-ref-number="104" data-nb-words="66" data-nb-chars="395"><span class="idea" data-nb-ref-number="104" id="idea104" data-nb-words="66" data-nb-chars="395">Jednou večer, když byla Gervaisa sama doma, přišel Goujet, ale neutekl, jak míval v&nbsp;takových případech ve&nbsp;zvyku. Seděl, pokuřoval a&nbsp;díval se&nbsp;na&nbsp;ni. Zřejmě měl něco vážného na&nbsp;srdci. Převracel to&nbsp;v&nbsp;hlavě, nechával to&nbsp;uzrát a&nbsp;pořád nevěděl, jak to&nbsp;nakousnout. Konečně se&nbsp;po&nbsp;dlouhém mlčení odhodlal, vytáhl dýmku z&nbsp;úst a&nbsp;řekl jedním dechem: „Paní Gervaiso, dovolila byste, abych vám půjčil peníze?“</span></p>
          <p class="chunk" data-nb-ref-number="105" data-nb-words="94" data-nb-chars="563"><span class="idea" data-nb-ref-number="105" id="idea105" data-nb-words="94" data-nb-chars="563">Skláněla se&nbsp;zrovna nad zásuvkou prádelníku, hledala utěrky. Rázem se&nbsp;vztyčila, rudá až&nbsp;po&nbsp;uši. Tak on&nbsp;ji&nbsp;tedy viděl ráno před krámem, jak tam stála skoro deset minut jako u&nbsp;vytržení? Goujet se&nbsp;rozpačitě usmíval, jako kdyby jí&nbsp;byl udělal nějaký urážlivý návrh. Gervaisa rázně odmítla. Ne, za&nbsp;žádnou cenu ne, přece nemůže přijmout peníze, když neví, kdy by&nbsp;je&nbsp;mohla vrátit. A&nbsp;pak, je&nbsp;to&nbsp;opravdu příliš veliká částka. Když pořád naléhal, celý zmatený, vykřikla Gervaisa nakonec: „Ale vždyť vy&nbsp;se&nbsp;máte ženit? Nemůžu přece vzít peníze, které máte uchystané na&nbsp;svatbu!“</span></p>
          <p class="chunk" data-nb-ref-number="106" data-nb-words="31" data-nb-chars="172"><span class="idea" data-nb-ref-number="106" id="idea106" data-nb-words="31" data-nb-chars="172">„Ale s&nbsp;tím si&nbsp;nedělejte hlavu!“ odpověděl a&nbsp;začervenal se&nbsp;také. „Já se&nbsp;ženit nebudu, z&nbsp;toho sešlo. Víte, něco mi&nbsp;vlezlo do&nbsp;hlavy… Namouduši, to&nbsp;radši ty&nbsp;peníze půjčím vám.“</span></p>
          <p class="chunk" data-nb-ref-number="107" data-nb-words="160" data-nb-chars="955"><span class="idea" data-nb-ref-number="107" id="idea107" data-nb-words="160" data-nb-chars="955">Oba sklopili hlavy. Rozhostilo se&nbsp;mezi nimi něco velmi něžného, třebaže to&nbsp;nevyslovili. A&nbsp;Gervaisa přijala. Goujet už&nbsp;o&nbsp;tom předtím řekl matce. Zašli tedy hned přes chodbu k&nbsp;ní. Krajkářka byla vážná, trochu posmutnělá, klidný obličej skláněla nad prací. Nechce prý synovi odporovat, ale teď už&nbsp;ten Gervaisin záměr tak docela neschvaluje. Řekla také jasně proč. Coupeau prý se&nbsp;kazí a&nbsp;nakonec jí&nbsp;projí a&nbsp;propije celý krám. Především mu&nbsp;nemůže odpustit, že&nbsp;se&nbsp;nechtěl naučit číst, zatímco se&nbsp;uzdravoval. Kovář se&nbsp;tenkrát na­bídl, že&nbsp;mu&nbsp;to&nbsp;ukáže, ale Coupeau ho&nbsp;poslal ke&nbsp;všem čertům, že&nbsp;prý věděním lidi jen hubnou. Oba dělníci se&nbsp;kvůli tomu div nepohádali a&nbsp;od té&nbsp;doby si&nbsp;jdou každý po&nbsp;svém. Přesto však se&nbsp;paní Goujetová zachovala k&nbsp;Gervaise velmi laskavě, hlavně když viděla prosebné pohledy svého velkého dítěte. Bylo dohodnuto, že&nbsp;sousedům půjčí pět set franků a&nbsp;Couppeauovi je&nbsp;budou splácet každý měsíc po&nbsp;dvaceti francích, ať&nbsp;to&nbsp;trvá, jak chce dlouho.</span></p>
          <p class="chunk" data-nb-ref-number="108" data-nb-words="46" data-nb-chars="250"><span class="idea" data-nb-ref-number="108" id="idea108" data-nb-words="46" data-nb-chars="250">„Poslouchej, ten kovář na&nbsp;tebe nějak bere!“ smál se&nbsp;Coupeau, když se&nbsp;to&nbsp;všechno dověděl. „Ale já&nbsp;se&nbsp;nebojím, ten je&nbsp;na&nbsp;to&nbsp;moc velký moula… Však my&nbsp;mu&nbsp;to&nbsp;zase vrátíme. Ale namouduši, kdyby takhle padl na&nbsp;nějaké ničemy, jakživ už&nbsp;by&nbsp;ty&nbsp;peníze neviděl!“</span></p>
          <p class="chunk" data-nb-ref-number="109" data-nb-words="39" data-nb-chars="226"><span class="idea" data-nb-ref-number="109" id="idea109" data-nb-words="39" data-nb-chars="226">Hned druhý den najali Coupeauovi krám. Gervaisa běhala celý den mezi domovem a&nbsp;Zlatnickou ulicí. Když ji&nbsp;sousedé viděli pobíhat tak svižně po&nbsp;čtvrti&nbsp;– byla tak šťastná, že&nbsp;ani nekulhala&nbsp;–, povídali si, že&nbsp;se&nbsp;asi dala operovat.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_009.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>