<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="13">
    <meta name="apple-mobile-web-app-capable" content="yes">
    <title>13</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./zabijak_016.html">
    <link rel="next" href="./colophon.html">
    <meta name="nb-order" content="13">
    <link rel="self" href="zabijak_017.html">
    <meta name="nb-identifier" content="zola-zabijak-ef8f6b9">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5702" data-nb-chars="33549">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_016.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">13</span></h1>
        <section>
          <p class="chunk" data-nb-ref-number="2" data-nb-words="140" data-nb-chars="816"><span class="idea" data-nb-ref-number="2" id="idea2" data-nb-words="140" data-nb-chars="816">Coupeau se&nbsp;tenkrát v&nbsp;noci zřídil, jak zákon káže. Druhý den dostala Gervaisa deset franků od&nbsp;syna Štěpána, který byl strojníkem u&nbsp;dráhy; posílal jí&nbsp;občas pár franků, protože věděl, že&nbsp;doma není dvakrát hej. Uvařila si&nbsp;hovězí polévku a&nbsp;snědla ji&nbsp;sama, protože to&nbsp;hovado Coupeau se&nbsp;ani druhý den nevrátil. Ani v&nbsp;pondělí, ani v&nbsp;úterý. Uplynul celý týden. Sakra, jestli jí&nbsp;ho&nbsp;tak přebrala nějaká ženská, tomu by&nbsp;se&nbsp;dalo říct štěstí! Ale zrovna v&nbsp;neděli přinesli Gervaise tiskopis, který ji&nbsp;napřed polekal, protože vypadal úplně jako přípis od&nbsp;policie. Ale potom se&nbsp;uklidnila, to&nbsp;jí&nbsp;jenom oznamovali, že&nbsp;to&nbsp;její prase zase chcípá u&nbsp;Svaté Anny. V&nbsp;dopise to&nbsp;sice stálo o&nbsp;něco zdvořileji, ale v&nbsp;zásadě to&nbsp;bylo totéž. Ano, Coupeaua jí&nbsp;opravdu přebrala ženská, a&nbsp;ta ženská se&nbsp;jmenuje paní Zubatá, poslední přítelkyně ochlastů.</span></p>
          <p class="chunk" data-nb-ref-number="3" data-nb-words="153" data-nb-chars="881"><span class="idea" data-nb-ref-number="3" id="idea3" data-nb-words="153" data-nb-chars="881">Gervaisu to&nbsp;nijak nevyvedlo z&nbsp;míry. Však on&nbsp;cestu domů zná, trefí z&nbsp;nemocnice sám; vykurýrovali ho&nbsp;tam tolikrát, že&nbsp;mu&nbsp;jistě vyvedou zase ten hloupý vtip a&nbsp;postaví ho&nbsp;na&nbsp;nohy. Vždyť se&nbsp;zrovna dnes ráno dověděla, že&nbsp;viděli Coupeaua celý týden zlitého jako žok, jak se&nbsp;potlouká po&nbsp;vinárnách v&nbsp;Belleville s&nbsp;Perkem. Samozřejmě, Perko to&nbsp;všechno platil; ten musel asi důkladně sáhnout své paničce do&nbsp;úspor na&nbsp;to&nbsp;jměníčko, které vydělala, však víte jak. To&nbsp;chlastali věru za&nbsp;čisté peníze, bodejť by&nbsp;jim z&nbsp;toho nebylo zle, co&nbsp;může dobrého vzejít z&nbsp;takového neřádstva! Jen ať&nbsp;z&nbsp;toho ten Coupeau dostane pořádné bolení břicha! A&nbsp;Gervaisa zuřila především proto, že&nbsp;ty&nbsp;dva všiváky sobecké ani nenapadlo přijít ji&nbsp;pozvat taky na&nbsp;skleničku. Viděl to&nbsp;jakživ někdo, flámuje si&nbsp;to&nbsp;od&nbsp;neděle a&nbsp;ani trochu galantnosti k&nbsp;dámě to&nbsp;neprojeví! Když někdo dokáže chlastat sám, tak ať&nbsp;si&nbsp;taky sám chcípne.</span></p>
          <p class="chunk" data-nb-ref-number="4" data-nb-words="146" data-nb-chars="842"><span class="idea" data-nb-ref-number="4" id="idea4" data-nb-words="146" data-nb-chars="842">Ale v&nbsp;pondělí, protože měla doma dobrou večeři, fazole od&nbsp;včerejška a&nbsp;půllitr vína, vzala si&nbsp;Gervaisa za&nbsp;záminku, že&nbsp;jí&nbsp;procházka do&nbsp;nemocnice dodá chuti k&nbsp;jídlu. Ten dopis na&nbsp;prádelníku jí&nbsp;přece jen nedával spát. Sníh už&nbsp;roztál a&nbsp;bylo počasí jak pro slečinku, podmračené a&nbsp;vlahé, ve&nbsp;vzduchu bylo přitom něco svěžího a&nbsp;rozveselujícího. Vyšla už&nbsp;v&nbsp;poledne, protože měla před sebou dlouhou cestu, přes celou Paříž, a&nbsp;ta kulhavá hnáta ji&nbsp;vždycky zdržovala. K&nbsp;tomu ještě byla na&nbsp;ulicích spousta lidí, ale lidé ji&nbsp;bavili, takže tam došla docela příjemně. Když v&nbsp;nemocnici řekla, kdo je, dověděla se&nbsp;pěkné věci. Coupeaua prý vylovili z&nbsp;vody pod Novým mostem; skočil přes zábradlí, protože se&nbsp;mu&nbsp;zdálo, že&nbsp;se&nbsp;mu&nbsp;do&nbsp;cesty postavil nějaký vousatý chlap. Ten musel asi žbluňknout. A&nbsp;jak se&nbsp;dostal až&nbsp;na&nbsp;Nový most, to&nbsp;nedovedl ani sám Coupeau vysvětlit.</span></p>
          <p class="chunk" data-nb-ref-number="5" data-nb-words="18" data-nb-chars="114"><span class="idea" data-nb-ref-number="5" id="idea5" data-nb-words="18" data-nb-chars="114">Mezitím už&nbsp;odváděl dozorce Gervaisu dovnitř. Když šla nahoru po&nbsp;schodech, uslyšela řev, až&nbsp;ji&nbsp;v&nbsp;kostech zamrazilo.</span></p>
          <p class="chunk" data-nb-ref-number="6" data-nb-words="6" data-nb-chars="39"><span class="idea" data-nb-ref-number="6" id="idea6" data-nb-words="6" data-nb-chars="39">„Ten ale vyvádí, co?“ prohodil dozorce.</span></p>
          <p class="chunk" data-nb-ref-number="7" data-nb-words="3" data-nb-chars="21"><span class="idea" data-nb-ref-number="7" id="idea7" data-nb-words="3" data-nb-chars="21">„Kdopak?“ zeptala se.</span></p>
          <p class="chunk" data-nb-ref-number="8" data-nb-words="15" data-nb-chars="85"><span class="idea" data-nb-ref-number="8" id="idea8" data-nb-words="15" data-nb-chars="85">„No přece ten váš! Takhle řve už&nbsp;od&nbsp;předvčerejška. A&nbsp;jak přitom tancuje, to&nbsp;uvidíte!“</span></p>
          <p class="chunk" data-nb-ref-number="9" data-nb-words="192" data-nb-chars="1166"><span class="idea" data-nb-ref-number="9" id="idea9" data-nb-words="192" data-nb-chars="1166">Ach, Kriste na&nbsp;nebi, to&nbsp;byla podívaná! Gervaisa z&nbsp;toho zůstala celá pryč. Kobka byla odshora až&nbsp;dolů vycpaná; na&nbsp;zemi byly na&nbsp;sobě položené dvě slaměné rohože a&nbsp;v&nbsp;koutě ležela žíněná matrace a&nbsp;polštář; víc tam nebylo nic. A&nbsp;v&nbsp;té cele Coupeau poskakoval a&nbsp;řval. Vypadal jako maškara, jak tak házel rukama i&nbsp;nohama; kazajku měl roztrhanou na&nbsp;cáry. Ale ta&nbsp;maškara vůbec nebyla legrační, namouduši, tahle maškara tančila příšerný tanec, při kterém člověku vstávaly vlasy na&nbsp;hlavě. Maškara přestrojená za&nbsp;chlapa v&nbsp;posledním tažení. Hrom do&nbsp;škopku, tohle bylo ale taneční sólo! Vrážel do&nbsp;okna, ustupoval před ním pozpátku, mával pažemi do&nbsp;taktu a&nbsp;házel rukama, jako by&nbsp;si&nbsp;je&nbsp;chtěl vylomit a&nbsp;hodit je&nbsp;někomu do&nbsp;obličeje. Někdy potkáte v&nbsp;putyce lidi, kteří tohle napodobují; jenomže to&nbsp;napodobují špatně; to&nbsp;se&nbsp;musí vidět, jak tenhle dupák ochlastů teprve dostane říz, když se&nbsp;tancuje doopravdy. A&nbsp;ta písnička se&nbsp;taky nedá napodobit, nepřetržité hulákání jak o&nbsp;karnevalu, kdy dokořán otevřená huba vytrubuje celé hodiny pořád stejné tóny jako ochraptělý trombon. Coupeau, ten řval jako zvíře, kterému přejeli tlapu. A, muziko, spusť, jen do&nbsp;toho, a, pánové, roztáčejte dámy!</span></p>
          <p class="chunk" data-nb-ref-number="10" data-nb-words="14" data-nb-chars="86"><span class="idea" data-nb-ref-number="10" id="idea10" data-nb-words="14" data-nb-chars="86">„Prokrista, co&nbsp;mu&nbsp;je? Co&nbsp;mu&nbsp;to&nbsp;jenom je?“ opakovala Gervaisa; dostala najednou strach.</span></p>
          <p class="chunk" data-nb-ref-number="11" data-nb-words="25" data-nb-chars="162"><span class="idea" data-nb-ref-number="11" id="idea11" data-nb-words="25" data-nb-chars="162">Asistent, velký světlovlasý růžolící mladík v&nbsp;bílém plášti, klidně seděl a&nbsp;dělal si&nbsp;poznámky. Byl to&nbsp;zajímavý případ a&nbsp;mladý praktikant z&nbsp;pacienta nespouštěl oči.</span></p>
          <p class="chunk" data-nb-ref-number="12" data-nb-words="17" data-nb-chars="112"><span class="idea" data-nb-ref-number="12" id="idea12" data-nb-words="17" data-nb-chars="112">„Můžete tu&nbsp;chvilku zůstat,“ řekl pradleně, „ale musíte se&nbsp;chovat klidně… Zkuste na&nbsp;něho promluvit, nepozná vás.“</span></p>
          <p class="chunk" data-nb-ref-number="13" data-nb-words="118" data-nb-chars="704"><span class="idea" data-nb-ref-number="13" id="idea13" data-nb-words="118" data-nb-chars="704">Zdálo se&nbsp;opravdu, že&nbsp;Coupeau svou ženu nevnímá. Když prve vešla, nemohla si&nbsp;ho&nbsp;pořádně prohlédnout, protože se&nbsp;pořád hýbal. Ale teď se&nbsp;mu&nbsp;podívala zblízka do&nbsp;obličeje a&nbsp;ruce jí&nbsp;leknutím klesly. Je&nbsp;to&nbsp;možné, prokristapána, že&nbsp;má&nbsp;takovýhle obličej, oči podlité krví a&nbsp;rty celé zkornatělé? Určitě by&nbsp;ho&nbsp;zblízka ani nepoznala. Především se&nbsp;strašlivě šklebil, bůhvíproč, hubu měl celou nakřivo, svraštěný nos a&nbsp;protáhlé tváře, úplně jako čumák nějakého zvířete. Kůži měl tak horkou, že&nbsp;se&nbsp;kolem něho tetelil vzduch, a&nbsp;byl celý jako nalakovaný, zalitý potem, který po&nbsp;něm těžce stékal dolů. I&nbsp;při tom vzteklém masopustním tanci bylo vidět, že&nbsp;mu&nbsp;příliš dobře není, hlavu měl těžkou a&nbsp;v&nbsp;ústech mu&nbsp;cukala bolest.</span></p>
          <p class="chunk" data-nb-ref-number="14" data-nb-words="13" data-nb-chars="96"><span class="idea" data-nb-ref-number="14" id="idea14" data-nb-words="13" data-nb-chars="96">Gervaisa přistoupila k&nbsp;asistentovi, který si&nbsp;na&nbsp;opěradle židle vyťukával prsty nějakou písničku.</span></p>
          <p class="chunk" data-nb-ref-number="15" data-nb-words="9" data-nb-chars="55"><span class="idea" data-nb-ref-number="15" id="idea15" data-nb-words="9" data-nb-chars="55">„Řekněte mi, pane doktore, tentokrát je&nbsp;to&nbsp;teda vážný?“</span></p>
          <p class="chunk" data-nb-ref-number="16" data-nb-words="6" data-nb-chars="42"><span class="idea" data-nb-ref-number="16" id="idea16" data-nb-words="6" data-nb-chars="42">Asistent jen pokýval hlavou a&nbsp;neodpověděl.</span></p>
          <p class="chunk" data-nb-ref-number="17" data-nb-words="13" data-nb-chars="77"><span class="idea" data-nb-ref-number="17" id="idea17" data-nb-words="13" data-nb-chars="77">„Poslouchejte, vždyť on&nbsp;si&nbsp;teďko něco pro sebe drmolí? Slyšíte? Copak to&nbsp;je?“</span></p>
          <p class="chunk" data-nb-ref-number="18" data-nb-words="11" data-nb-chars="72"><span class="idea" data-nb-ref-number="18" id="idea18" data-nb-words="11" data-nb-chars="72">„To asi něco vidí,“ zašeptal mladík. „Buďte zticha, ať&nbsp;můžu poslouchat.“</span></p>
          <p class="chunk" data-nb-ref-number="19" data-nb-words="32" data-nb-chars="192"><span class="idea" data-nb-ref-number="19" id="idea19" data-nb-words="32" data-nb-chars="192">Coupeau něco přerývaně říkal. Přitom mu&nbsp;v&nbsp;očích svítil šibalský plamínek. Díval se&nbsp;po&nbsp;zemi, napravo i&nbsp;nalevo, chodil dokola, jako by&nbsp;se&nbsp;procházel po&nbsp;Vincenneském lesíku, a&nbsp;mluvil sám pro sebe.</span></p>
          <p class="chunk" data-nb-ref-number="20" data-nb-words="83" data-nb-chars="481"><span class="idea" data-nb-ref-number="20" id="idea20" data-nb-words="83" data-nb-chars="481">„No tohle, to&nbsp;je&nbsp;hezký, to&nbsp;se&nbsp;povedlo… Jsou tady boudy jako na&nbsp;jarmarku. A&nbsp;ta muzika, jak pěkně hraje! To&nbsp;je&nbsp;aspoň pořádná hostina! Tamhle už&nbsp;rozbíjejí sklenice… Moc nóbl je&nbsp;to! To&nbsp;se&nbsp;to&nbsp;všechno rozsvítilo, červený balónky ve&nbsp;vzduchu, letí nahoru, a&nbsp;jak pěkně poskakují…! A&nbsp;co je&nbsp;tady na&nbsp;stromech lampiónů…! No&nbsp;náramně pěkně je&nbsp;tu. Odevšad to&nbsp;šplouchá, samý vodotrysky, fontány, voda jen šumí; tak hezky to&nbsp;šplouchá, jako když zpívají děti na&nbsp;kůru… Nádherná věc, tyhle vodotrysky!“</span></p>
          <p class="chunk" data-nb-ref-number="21" data-nb-words="48" data-nb-chars="297"><span class="idea" data-nb-ref-number="21" id="idea21" data-nb-words="48" data-nb-chars="297">A&nbsp;napřímil se, jako by&nbsp;chtěl lépe slyšet, jak ta&nbsp;voda rozkošně bublá. Vdechoval do&nbsp;sebe plnými plícemi vzduch a&nbsp;myslel, že&nbsp;pije svěží spršku, odstřikující z&nbsp;fontán. Ale poznenáhlu dostával jeho obličej zase úzkostný výraz. Tu&nbsp;se&nbsp;nahrbil, začal běhat rychleji podél zdí cely a&nbsp;přidušeně vyhrožovat.</span></p>
          <p class="chunk" data-nb-ref-number="22" data-nb-words="54" data-nb-chars="285"><span class="idea" data-nb-ref-number="22" id="idea22" data-nb-words="54" data-nb-chars="285">„To na&nbsp;mě&nbsp;zas ušili nějakou boudu… Však já&nbsp;už&nbsp;jsem si&nbsp;dával pozor… Buďte zticha, bando všiváků! Ano, děláte si&nbsp;ze&nbsp;mě&nbsp;srandu. Chcete si&nbsp;ze&nbsp;mě&nbsp;střílet, proto tady chlastáte a&nbsp;hulákáte s&nbsp;těma děvkama… Ale já&nbsp;vás i&nbsp;s&nbsp;tou vaší boudou rozflákám na&nbsp;cucky…! Krucifix, dáte už&nbsp;mi&nbsp;jednou pokoj!“</span></p>
          <p class="chunk" data-nb-ref-number="23" data-nb-words="41" data-nb-chars="234"><span class="idea" data-nb-ref-number="23" id="idea23" data-nb-words="41" data-nb-chars="234">Svíral pěsti; potom vyrazil chraplavý výkřik a&nbsp;v&nbsp;běhu se&nbsp;najednou celý přikrčil k&nbsp;zemi. Zuby mu&nbsp;cvakaly hrůzou a&nbsp;blábolil: „To chtějí, abych se&nbsp;zabil. Ale já&nbsp;tam neskočím…! Tolik vody, to&nbsp;znamená, že&nbsp;nemám kuráž. Ne, já&nbsp;tam neskočím!“</span></p>
          <p class="chunk" data-nb-ref-number="24" data-nb-words="35" data-nb-chars="207"><span class="idea" data-nb-ref-number="24" id="idea24" data-nb-words="35" data-nb-chars="207">Vodopády před ním utíkaly, když se&nbsp;k&nbsp;nim blížil, a&nbsp;postupovaly za&nbsp;ním, když couval. Najednou se&nbsp;podíval pitomě kolem sebe a&nbsp;sotva slyšitelným hlasem zašeptal: „To není možný, už&nbsp;i&nbsp;doktory proti mně navedli!“</span></p>
          <p class="chunk" data-nb-ref-number="25" data-nb-words="22" data-nb-chars="135"><span class="idea" data-nb-ref-number="25" id="idea25" data-nb-words="22" data-nb-chars="135">„Tak já&nbsp;už&nbsp;jdu, pane doktore, na&nbsp;shledanou!“ řekla Gervaisa asis­tentovi. „Je to&nbsp;na&nbsp;mě&nbsp;moc rozčilující podívaná. Já&nbsp;přijdu zase jindy.“</span></p>
          <p class="chunk" data-nb-ref-number="26" data-nb-words="59" data-nb-chars="339"><span class="idea" data-nb-ref-number="26" id="idea26" data-nb-words="59" data-nb-chars="339">Byla bledá jako křída. Coupeau dál tančil ten svůj sólový výstup od&nbsp;okna k&nbsp;slamníku a&nbsp;od slamníku k&nbsp;oknu, potil se, celý uřícený, a&nbsp;pořád si&nbsp;stejně podupoval do&nbsp;taktu. Gervaisa utekla. Ale přestože běžela po&nbsp;schodech jako posedlá, až&nbsp;dolů slyšela ukrutný rámus, jak ten její vyvádí. Ach, božínku, jak bylo venku krásně! Jak se&nbsp;tam dýchalo!</span></p>
          <p class="chunk" data-nb-ref-number="27" data-nb-words="355" data-nb-chars="2108"><span class="idea" data-nb-ref-number="27" id="idea27" data-nb-words="355" data-nb-chars="2108">Večer se&nbsp;po&nbsp;celém domě ve&nbsp;Zlatnické ulici mluvilo jen o&nbsp;té divné nemoci starého Coupeaua. Bochovi, kteří teď mluvili s&nbsp;Gervaisou hezky zvysoka, ji&nbsp;najednou pozvali do&nbsp;vrátnice na&nbsp;skleničku rybízovky, jen aby se&nbsp;dověděli podrobnosti. Přišla paní Lorilleuxová a&nbsp;paní Poissonová. A&nbsp;začaly nekonečné dohady a&nbsp;komentáře. Boche znal jednoho truhláře a&nbsp;ten se&nbsp;v&nbsp;ulici Saint-Martin svlékl úplně donaha a&nbsp;tančil polku, až&nbsp;z&nbsp;toho umřel; ale ten zase pil absint. Dámy se&nbsp;mohly potrhat smíchy, protože jim to&nbsp;přišlo straně legrační, i&nbsp;když to&nbsp;byla taková smutná věc. A&nbsp;protože pořád nemohli pochopit, jak to&nbsp;asi vypadá, Gervaisa všechny odstrčila a&nbsp;křikla, ať&nbsp;jí&nbsp;udělají místo. A&nbsp;zatímco ostatní se&nbsp;dívali, předváděla uprostřed vrátnice Coupeaua, jak tam řval, poskakoval, mával rukama a&nbsp;příšerně se&nbsp;šklebil. Ano, čestné slovo, úplně tak prý to&nbsp;bylo. Všichni se&nbsp;strašně divili; to&nbsp;není možné! Takhle vyvádět, to&nbsp;přece nemůže nikdo vydržet ani tři hodiny! A&nbsp;Gervaisa přísahala při všem, co&nbsp;je&nbsp;jí&nbsp;svaté, že&nbsp;to&nbsp;Coupeau vydržel už&nbsp;od&nbsp;předvčerejška, šestatřicet hodin v&nbsp;jednom kuse. Ostatně můžou se&nbsp;tam jít podívat, jestli jí&nbsp;nevěří. Ale paní Lorilleuxová prohlásila, že&nbsp;pěkně děkuje, že&nbsp;u&nbsp;Svaté Anny jednou byla a&nbsp;nedovolila by&nbsp;ani manželovi, aby tam kdy vkročil. Virgínie, která se&nbsp;tvářila jako o&nbsp;pohřbu, protože to&nbsp;s&nbsp;jejím krámem šlo čím dál tím víc z&nbsp;kopce, jenom zašeptala, že&nbsp;ten život není vždycky veselý, ach, namouduši, není! Dopili bezinkový likér a&nbsp;Gervaisa popřála všem dobrou noc. Jak přestala mluvit, dostala hned vyděšený výraz a&nbsp;vytřeštila oči jako blázen. Zřejmě viděla pořád toho svého, jak tancuje. Druhý den, když ráno vstávala, umínila si, že&nbsp;už&nbsp;tam nepůjde. K&nbsp;čemu také? Ještě by&nbsp;se&nbsp;jí&nbsp;samotné z&nbsp;toho pomátla palice. Ale přece jen jí&nbsp;to&nbsp;nedávalo pokoje a&nbsp;každých deset minut ji&nbsp;přepadaly stále stejné myšlenky. Byla z&nbsp;toho prostě tumpachová, jak se&nbsp;říká. Je&nbsp;to&nbsp;stejně divné, jestli tam pořád ještě tak mrská nohama. Když odbilo poledne, nemohla to&nbsp;už&nbsp;vydržet a&nbsp;vypravila se&nbsp;tam; nevnímala ani, jak dlouho jde, natolik jí&nbsp;zaměstnávala mozek jediná touha vidět ho&nbsp;a&nbsp;zároveň strach z&nbsp;toho, co&nbsp;ji&nbsp;tam čeká.</span></p>
          <p class="chunk" data-nb-ref-number="28" data-nb-words="61" data-nb-chars="359"><span class="idea" data-nb-ref-number="28" id="idea28" data-nb-words="61" data-nb-chars="359">Namouvěru se&nbsp;ani nepotřebovala ptát, jak se&nbsp;mu&nbsp;daří. Už&nbsp;dole na&nbsp;schodech slyšela tu&nbsp;Coupeauovu písničku. Pořád nahlas stejná muzika a&nbsp;stejný tanec. Mohla si&nbsp;dočista myslet, že&nbsp;si&nbsp;jen na&nbsp;chvilku odskočila a&nbsp;teď že&nbsp;se&nbsp;vrací zase zpátky. Dozorce, stejný jako včera, zrovna roznášel po&nbsp;chodbě hrnky s&nbsp;bylinkovým čajem a&nbsp;přátelsky na&nbsp;ni&nbsp;mrkl, chtěje být přívětivý.</span></p>
          <p class="chunk" data-nb-ref-number="29" data-nb-words="4" data-nb-chars="25"><span class="idea" data-nb-ref-number="29" id="idea29" data-nb-words="4" data-nb-chars="25">„Tak pořád…,“ zeptala se.</span></p>
          <p class="chunk" data-nb-ref-number="30" data-nb-words="8" data-nb-chars="51"><span class="idea" data-nb-ref-number="30" id="idea30" data-nb-words="8" data-nb-chars="51">„Inu, pořád, pořád!“ odpověděl a&nbsp;ani se&nbsp;nezastavil.</span></p>
          <p class="chunk" data-nb-ref-number="31" data-nb-words="61" data-nb-chars="379"><span class="idea" data-nb-ref-number="31" id="idea31" data-nb-words="61" data-nb-chars="379">Vešla do&nbsp;cely, ale zůstala stát v&nbsp;koutě u&nbsp;dveří, protože tam s&nbsp;Coupeauem byli nějací lidé. Světlovlasý růžolící asistent stál a&nbsp;na jeho židli seděl nějaký starý pan s&nbsp;řádovou stužkou, plešatý obličej měl špičatý jako kuna. Byl to&nbsp;určitě primář, protože měl takový pichlavý a&nbsp;pronikavý pohled, jako by&nbsp;člověka provrtával nebozezy. Všichni handlíři se&nbsp;smrtí mají takovéhle pohledy.</span></p>
          <p class="chunk" data-nb-ref-number="32" data-nb-words="144" data-nb-chars="830"><span class="idea" data-nb-ref-number="32" id="idea32" data-nb-words="144" data-nb-chars="830">Ale za&nbsp;tím pánem sem Gervaisa nakonec nepřišla; vystoupila na&nbsp;špičky za&nbsp;jeho holou lebkou a&nbsp;hltala očima Coupeaua. Ten tancoval a&nbsp;řval jako posedlý, ještě víc než včera. Kdysi o&nbsp;masopustních plesech vídala posluhy z&nbsp;prádelny, statné chlapy, jak tahle dokázali řádit celou noc; ale nikdy, za&nbsp;živého boha by&nbsp;ji&nbsp;nenapadlo, že&nbsp;by&nbsp;se&nbsp;mužský dovedl vyrážet takhle dlouho; říkala „vyrážet se“, ale jaképak je&nbsp;to&nbsp;vlastně povyražení, když sebou někdo proti své vůli mrská jako kapr a&nbsp;skáče, jako kdyby spolkl celou prachárnu! Coupeau byl zalitý potem a&nbsp;kouřilo se&nbsp;z&nbsp;něho ještě víc, ale jinak to&nbsp;bylo pořád stejné. Huba jako by&nbsp;se&nbsp;mu&nbsp;od&nbsp;toho řvaní roztáhla. Ó, tohle nebyla žádná podívaná pro slečinky nebo pro těhotné ženské! Na&nbsp;zemi už&nbsp;byla od&nbsp;jeho bot vyšlapaná cestička, jak pořád chodil od&nbsp;matrace k&nbsp;oknu, a&nbsp;slamník byl celý rozdupaný.</span></p>
          <p class="chunk" data-nb-ref-number="33" data-nb-words="135" data-nb-chars="790"><span class="idea" data-nb-ref-number="33" id="idea33" data-nb-words="135" data-nb-chars="790">Ne, tohle doopravdy nebyla žádná hezká podívaná a&nbsp;Gervaisa se&nbsp;divila, proč sem vlastně přišla; celá se&nbsp;z&nbsp;toho roztřásla. A&nbsp;to, prosím, jí&nbsp;včera u&nbsp;Bochů říkali, že&nbsp;to&nbsp;přehání! Jo, přehání! Ani zpolovičky jim to&nbsp;nepředvedla! Teď si&nbsp;líp všímala, jak to&nbsp;Coupeau dělá; co&nbsp;živa bude, nezapomene na&nbsp;ty&nbsp;jeho oči vytřeštěné do&nbsp;prázdna. Mezitím tu&nbsp;a&nbsp;tam pochytila nějakou větu z&nbsp;toho, co&nbsp;si&nbsp;říkali asistent a&nbsp;primář. Asistent vykládal podrobnosti o&nbsp;dnešní noci a&nbsp;užíval slov, kterým nerozuměla. Znamenalo to&nbsp;zřejmě, že&nbsp;ten její mluvil a&nbsp;běhal dokola celou noc. Potom jako by&nbsp;si&nbsp;ten starý plešatý pán, ostatně nijak zvlášť zdvořilý, konečně všiml její přítomnosti. A&nbsp;když mu&nbsp;asistent řekl, že&nbsp;je&nbsp;to&nbsp;žena toho pacienta, začal se&nbsp;jí&nbsp;vyptávat, zlostně jako nějaký policejní komisař: „Pil jeho otec také?“</span></p>
          <p class="chunk" data-nb-ref-number="34" data-nb-words="14" data-nb-chars="89"><span class="idea" data-nb-ref-number="34" id="idea34" data-nb-words="14" data-nb-chars="89">„Ano, pane doktore, trošínku, jako každej… Jednou spadl namazanej ze&nbsp;střechy a&nbsp;zabil se.“</span></p>
          <p class="chunk" data-nb-ref-number="35" data-nb-words="4" data-nb-chars="20"><span class="idea" data-nb-ref-number="35" id="idea35" data-nb-words="4" data-nb-chars="20">„A&nbsp;jeho matka pila?“</span></p>
          <p class="chunk" data-nb-ref-number="36" data-nb-words="25" data-nb-chars="143"><span class="idea" data-nb-ref-number="36" id="idea36" data-nb-words="25" data-nb-chars="143">„Inu to&nbsp;víte, pane doktore, jako každej, sem tam kapku… Jináč je&nbsp;to&nbsp;moc spořádaná rodina…! Měl bratra, ten umřel úplně mladej na&nbsp;nějaký křeče.“</span></p>
          <p class="chunk" data-nb-ref-number="37" data-nb-words="15" data-nb-chars="74"><span class="idea" data-nb-ref-number="37" id="idea37" data-nb-words="15" data-nb-chars="74">Lékař se&nbsp;na&nbsp;ni&nbsp;pronikavě díval. Pak řekl drsně: „A&nbsp;co vy? Vy&nbsp;také pijete?“</span></p>
          <p class="chunk" data-nb-ref-number="38" data-nb-words="18" data-nb-chars="99"><span class="idea" data-nb-ref-number="38" id="idea38" data-nb-words="18" data-nb-chars="99">Gervaisa něco zakoktala, bránila se, že&nbsp;ne, a&nbsp;položila si&nbsp;ruku na&nbsp;srdce, jako by&nbsp;se&nbsp;chtěla dušovat.</span></p>
          <p class="chunk" data-nb-ref-number="39" data-nb-words="17" data-nb-chars="98"><span class="idea" data-nb-ref-number="39" id="idea39" data-nb-words="17" data-nb-chars="98">„Vy pijete! Tak si&nbsp;dejte pozor, tady vidíte, kam pití vede… Dřív nebo později také takhle umřete.“</span></p>
          <p class="chunk" data-nb-ref-number="40" data-nb-words="167" data-nb-chars="936"><span class="idea" data-nb-ref-number="40" id="idea40" data-nb-words="167" data-nb-chars="936">Gervaisa zůstala stát přitisknutá ke&nbsp;zdi. Lékař se&nbsp;k&nbsp;ní zatím obrátil zády. Sedl si&nbsp;na&nbsp;bobek a&nbsp;vůbec mu&nbsp;nevadilo, že&nbsp;vymetá šosy kabátu všechno smetí ze&nbsp;slamníku; dlouho pozoroval, jak se&nbsp;Coupeau třese, číhal vždycky, až&nbsp;k&nbsp;němu doběhne, a&nbsp;potom ho&nbsp;sledoval. Dnes mu&nbsp;tu&nbsp;cukalo už&nbsp;i&nbsp;v&nbsp;nohách, třesavka se&nbsp;mu&nbsp;z&nbsp;rukou vrazila i&nbsp;do nohou. Opravdu jako paňáca, kterého někdo tahá za&nbsp;provázek; vyhazoval nohy i&nbsp;ruce, jen trup měl přitom nehybný jako ze&nbsp;dřeva. Nemoc se&nbsp;mu&nbsp;pomalu šířila do&nbsp;celého těla. Vypadalo to, jako kdyby mu&nbsp;pod kůží vyhrávala kapela; ozývalo se&nbsp;to&nbsp;každé tři nebo čtyři vteřiny, chvíli to&nbsp;vířilo, pak se&nbsp;to&nbsp;zarazilo a&nbsp;začínalo potichu znovu, jen jako taková malá třesavka, jaká lomcuje zaběhlými psy, když se&nbsp;tetelí zimou někde v&nbsp;průjezdu. Už&nbsp;se&nbsp;mu&nbsp;začínalo třást i&nbsp;břicho a&nbsp;ramena, jako když pomalu přichází voda do&nbsp;varu. Přece jen je&nbsp;to&nbsp;divný konec, zajít takhle v&nbsp;ustavičném svíjení, jako když se&nbsp;kroutí lechtivá holka.</span></p>
          <p class="chunk" data-nb-ref-number="41" data-nb-words="67" data-nb-chars="379"><span class="idea" data-nb-ref-number="41" id="idea41" data-nb-words="67" data-nb-chars="379">Coupeau zatím začal potichu naříkat. Zdálo se, že&nbsp;trpí mnohem víc než včera. Podle jeho přerývaného sténání se&nbsp;dalo soudit na&nbsp;všechny možné bolesti. Píchalo ho&nbsp;tisíce špendlíků. Po&nbsp;celé kůži jako by&nbsp;měl něco tíživého a&nbsp;nepříjemného; po&nbsp;stehnech mu&nbsp;lezlo studené umáčené zvíře a&nbsp;zatínalo mu&nbsp;tesáky do&nbsp;masa. Pak se&nbsp;mu&nbsp;zas jiná zvířata lepila na&nbsp;ramena a&nbsp;rvala mu&nbsp;drápy kůži ze&nbsp;zad.</span></p>
          <p class="chunk" data-nb-ref-number="42" data-nb-words="9" data-nb-chars="49"><span class="idea" data-nb-ref-number="42" id="idea42" data-nb-words="9" data-nb-chars="49">„Já mám žízeň! Ach, já&nbsp;mám žízeň!“ drmolil pořád.</span></p>
          <p class="chunk" data-nb-ref-number="43" data-nb-words="39" data-nb-chars="239"><span class="idea" data-nb-ref-number="43" id="idea43" data-nb-words="39" data-nb-chars="239">Asistent vzal z&nbsp;podnosu hrníček limonády a&nbsp;podal mu&nbsp;jej. Popadl hrníček oběma rukama, vytáhl hltavě doušek a&nbsp;polovinu nápoje rozlil po&nbsp;sobě; ale vzápětí celý doušek zuřivě vyplivl jako něco strašně odporného a&nbsp;křičel: „Fuj! To&nbsp;je&nbsp;kořalka!“</span></p>
          <p class="chunk" data-nb-ref-number="44" data-nb-words="35" data-nb-chars="206"><span class="idea" data-nb-ref-number="44" id="idea44" data-nb-words="35" data-nb-chars="206">Tu&nbsp;mu&nbsp;asistent na&nbsp;primářův pokyn dal napít vody, ale nepustil přitom láhev z&nbsp;ruky. Tentokrát Coupeau celý doušek spolkl, ale řval, jako kdyby spolkl oheň: „Fuj, to&nbsp;je&nbsp;kořalka! Mordyje! Vždyť je&nbsp;to&nbsp;kořalka!“</span></p>
          <p class="chunk" data-nb-ref-number="45" data-nb-words="64" data-nb-chars="370"><span class="idea" data-nb-ref-number="45" id="idea45" data-nb-words="64" data-nb-chars="370">Od&nbsp;včerejška všechno, co&nbsp;pil, byla pro něho kořalka. Měl jenom o&nbsp;to větší žízeň a&nbsp;nemohl už&nbsp;pít, protože všechno ho&nbsp;pálilo. Přinesli mu&nbsp;polévku, ale to&nbsp;ho&nbsp;určitě chtěli otrávit, protože polévka byla cítit alkoholem. Chléb byl nakyslý a&nbsp;plesnivý. Všude kolem něho byl jen samý jed. Cela páchla sírou. Vyčítal dokonce lidem, že&nbsp;mu&nbsp;škrtají sirky pod nosem, aby ho&nbsp;otrávili.</span></p>
          <p class="chunk" data-nb-ref-number="46" data-nb-words="85" data-nb-chars="510"><span class="idea" data-nb-ref-number="46" id="idea46" data-nb-words="85" data-nb-chars="510">Lékař znovu vstal a&nbsp;poslouchal Coupeaua, který teď za&nbsp;bílého dne viděl zase přízraky. Zdálo se&nbsp;mu, že&nbsp;vidí na&nbsp;stěnách pavučiny velké jako lodní plachty. Potom se&nbsp;z&nbsp;těch pavučin udělaly sítě a&nbsp;oka se&nbsp;na&nbsp;nich stahovala a&nbsp;zas natahovala, divná hračka! Oky se&nbsp;provlékaly černé koule, opravdové eskamotérské koule, napřed malé jako kuličky na&nbsp;hraní a&nbsp;potom veliké jako dělové koule. Rostly a&nbsp;zase se&nbsp;smršťovaly, to&nbsp;všechno jen proto, aby ho&nbsp;dopalovaly. Najednou vykřikl: „Fuj, krysy! Koukejte, teď jsou tady krysy!“</span></p>
          <p class="chunk" data-nb-ref-number="47" data-nb-words="149" data-nb-chars="874"><span class="idea" data-nb-ref-number="47" id="idea47" data-nb-words="149" data-nb-chars="874">To&nbsp;z&nbsp;koulí se&nbsp;najednou udělaly krysy. Ohavná zvířata rostla, provlékala se&nbsp;sítí, skákala na&nbsp;matraci a&nbsp;tam mizela. Objevila se&nbsp;také opice, vyskočila ze&nbsp;zdi, skočila zas zpátky a&nbsp;pokaždé se&nbsp;k&nbsp;němu přiblížila tak blízko, že&nbsp;couval strachy, aby mu&nbsp;neukousla nos. Najednou se&nbsp;všechno změnilo, zdi asi začaly dělat kotrmelce, protože Coupeau pořád křičel, zajíkaje se&nbsp;hrůzou a&nbsp;vzteky: „Tak vy&nbsp;takhle! Au! Jen si&nbsp;se&nbsp;mnou házejte, mně je&nbsp;to&nbsp;fuk…! Au! Barák! Au! Dolů s&nbsp;ním…! Ano, jen si&nbsp;vyzvánějte, vy&nbsp;flanďáci zatracený! Jen si&nbsp;hrajte na&nbsp;varhany, abych nemohl zavolat strážníka…! A&nbsp;teď dali za&nbsp;zeď pekelnej stroj, lumpové! Však já&nbsp;dobře slyším, jak to&nbsp;hučí, vyhodí nás to&nbsp;všechny do&nbsp;povětří… Hoří! Ksakru, pomoc, hoří! Volají, že&nbsp;hoří! Koukejte, jak to&nbsp;plápolá! A&nbsp;ta záře! Ta&nbsp;záře! Celý nebe je&nbsp;v&nbsp;jednom plameni, červený plameny, zelený plameny, žlutý plameny… Pomoc! Pomoc! Hoří!“</span></p>
          <p class="chunk" data-nb-ref-number="48" data-nb-words="50" data-nb-chars="305"><span class="idea" data-nb-ref-number="48" id="idea48" data-nb-words="50" data-nb-chars="305">Výkřiky zanikly v&nbsp;chroptění. Drmolil už&nbsp;jen naprosto nesouvislá slova, kolem úst měl pěnu, bradu celou poslintanou. Lékař se&nbsp;drbal prstem na&nbsp;nose, zřejmě to&nbsp;u&nbsp;něho byl navyklý pohyb, když stál před nějakým vážným případem. Otočil se&nbsp;k&nbsp;asistentovi a&nbsp;zeptal se&nbsp;ho&nbsp;polohlasně: „A&nbsp;co teplota? Pořád čtyřicet?“</span></p>
          <p class="chunk" data-nb-ref-number="49" data-nb-words="3" data-nb-chars="20"><span class="idea" data-nb-ref-number="49" id="idea49" data-nb-words="3" data-nb-chars="20">„Ano, pane primáři!“</span></p>
          <p class="chunk" data-nb-ref-number="50" data-nb-words="49" data-nb-chars="293"><span class="idea" data-nb-ref-number="50" id="idea50" data-nb-words="49" data-nb-chars="293">Primář se&nbsp;ušklíbl, jako by&nbsp;nad ním dělal kříž. Zůstal tu&nbsp;ještě asi dvě minuty a&nbsp;nespustil z&nbsp;Coupeaua oči. Potom pokrčil rameny a&nbsp;řekl: „Dávat pořád stejně. Masový vývar, mléko, citronovou limonádu, slabý chininový roztok po&nbsp;lžičkách… Neodcházejte od&nbsp;něho ani na&nbsp;chvíli a&nbsp;dejte mě&nbsp;pak zavolat.“</span></p>
          <p class="chunk" data-nb-ref-number="51" data-nb-words="103" data-nb-chars="571"><span class="idea" data-nb-ref-number="51" id="idea51" data-nb-words="103" data-nb-chars="571">Vyšel ven a&nbsp;Gervaisa za&nbsp;ním; chtěla se&nbsp;ho&nbsp;zeptat, jestli už&nbsp;opravdu není žádná naděje. Ale kráčel po&nbsp;chodbě tak upjatě, že&nbsp;si&nbsp;ho&nbsp;netroufala oslovit. Zůstala chvíli nerozhodně stát a&nbsp;váhala, má-li se&nbsp;jít ještě podívat dovnitř na&nbsp;muže. Už&nbsp;tak to&nbsp;byla zatraceně neveselá podívaná. A&nbsp;když ho&nbsp;zase slyšela křičet, že&nbsp;je&nbsp;limonáda cítit kořalkou, tak vzala nohy na&nbsp;ramena; měla už&nbsp;toho jednoho představení dost. Na&nbsp;ulici se&nbsp;jí&nbsp;při klapotu kopyt a&nbsp;hrčení vozů zdálo, že&nbsp;celá Svatá Anna je&nbsp;jí&nbsp;v&nbsp;patách. A&nbsp;tak jí&nbsp;ten doktor pohrozil! Namouduši, už&nbsp;myslela, že&nbsp;je&nbsp;sama také nemocná.</span></p>
          <p class="chunk" data-nb-ref-number="52" data-nb-words="441" data-nb-chars="2607"><span class="idea" data-nb-ref-number="52" id="idea52" data-nb-words="441" data-nb-chars="2607">Ve&nbsp;Zlatnické ulici už&nbsp;na&nbsp;ni&nbsp;Bochovi a&nbsp;všichni ostatní pochopitelně čekali. Sotva vkročila do&nbsp;průjezdu, hned ji&nbsp;zavolali do&nbsp;vrátnice. Tak co, starý Coupeau je&nbsp;pořád ještě naživu? Božínku, ano, ještě je&nbsp;naživu. Boche se&nbsp;zatvářil ohromeně a&nbsp;zdrceně; vsadil se&nbsp;včera o&nbsp;flašku vína, že&nbsp;to&nbsp;Coupeau nedoklepe ani do&nbsp;večera. Jak je&nbsp;to&nbsp;možné, že&nbsp;se&nbsp;ještě pořád drží! Všichni se&nbsp;tomu divili a&nbsp;plácali se&nbsp;do&nbsp;stehen. To&nbsp;je&nbsp;ale chlapík, ten má&nbsp;výdrž! Paní Lorilleuxová počítala, kolik už&nbsp;je&nbsp;to&nbsp;hodin; šestatřicet a&nbsp;čtyřiadvacet, to&nbsp;máme šedesát hodin. Zatracený chlap jeden! Šedesát hodin už&nbsp;hází nohama a&nbsp;řve! Takový výkon ještě jakživ nikdo neviděl. Ale Boche, který se&nbsp;tvářil kysele kvůli té&nbsp;flašce vína, se&nbsp;Gervaisy pochybovačně vyptával, jestli může s&nbsp;jistotou říci, že&nbsp;nenatáhl bačkory, sotva se&nbsp;za&nbsp;ní&nbsp;zavřely dveře. Kdepak, na&nbsp;to&nbsp;prý vůbec nevypadal, na&nbsp;to&nbsp;až&nbsp;moc dobře skákal! Ale Boche naléhal dál a&nbsp;prosil ji, aby tedy aspoň ukázala, jak to&nbsp;dělal. Ano, ano, ještě jednou, na&nbsp;všeobecné přání! Všichni ji&nbsp;prosili, aby byla tak hodná, protože prý jsou tady dvě sousedky, které to&nbsp;včera neviděly a&nbsp;které sem přišly schválně jen kvůli té&nbsp;podívané. Domovník křičel, aby se&nbsp;postavili ke&nbsp;zdi, a&nbsp;všichni vyklidili střed místnosti; pošťuchovali se&nbsp;lokty a&nbsp;hořeli zvědavostí. Ale Gervaisa stála se&nbsp;sklopenou hlavou. Doopravdy se&nbsp;bála, aby z&nbsp;toho tu&nbsp;nemoc také nedostala. Aby se&nbsp;však neřeklo, že&nbsp;se&nbsp;nechá prosit, udělala dva nebo tři malé poskoky; potom se&nbsp;jí&nbsp;z&nbsp;toho udělalo málem nanic a&nbsp;honem zas ucouvla. Čestné slovo, opravdu nemůže. Kolem proběhlo zklamané mručení; to&nbsp;je&nbsp;ale škoda, tak dokonale to&nbsp;napodobuje! Ale když nemůže, tak se&nbsp;nedá nic dělat. A&nbsp;protože Virgínie odešla zpátky do&nbsp;krámu, zapomnělo se&nbsp;na&nbsp;starého Coupeaua a&nbsp;začalo se&nbsp;vzrušeně hovořit o&nbsp;domácnosti Poissonových, kde prý je&nbsp;teď boží dopuštění. Včera už&nbsp;tam přišli fendovat a&nbsp;strážník přijde co&nbsp;nevidět o&nbsp;místo. Lantier, ten se&nbsp;teď točí kolem holky z&nbsp;hospody odvedle, prý je&nbsp;to&nbsp;báječná ženská a&nbsp;chce si&nbsp;zařídit obchod s&nbsp;drůbeží. Mordyje, to&nbsp;je&nbsp;legrace, všichni už&nbsp;viděli, jak se&nbsp;drůbežářka zařizuje v&nbsp;krámě. Po&nbsp;bonbonech musí přijít zas něco hutnějšího. Nejlepší pohled je&nbsp;přitom na&nbsp;toho paroháče Poissona; jak může jenom člověk, jehož řemeslem je&nbsp;nenechat se&nbsp;napálit, být doma takový moula! Ale najednou všichni zmlkli, když uviděli Gervaisu, jak si&nbsp;zkouší sama pro sebe v&nbsp;koutě vrátnice klepat rukama a&nbsp;nohama a&nbsp;napodobit Coupeaua. Výborně, to&nbsp;je&nbsp;ono! Tohle chtěli vidět! Gervaisa se&nbsp;zarazila jako zpitomělá, jako by&nbsp;se&nbsp;probírala z&nbsp;nějakého snu. Potom zničehonic utekla. Všem dej pánbůh dobrou noc, ona prý jde nahoru a&nbsp;zkusí si&nbsp;trochu zdřímnout.</span></p>
          <p class="chunk" data-nb-ref-number="53" data-nb-words="71" data-nb-chars="438"><span class="idea" data-nb-ref-number="53" id="idea53" data-nb-words="71" data-nb-chars="438">Druhý den ji&nbsp;Bochovi viděli, jak v&nbsp;poledne vychází z&nbsp;domu, stejně jako včera a&nbsp;předevčírem. Popřáli jí&nbsp;hodně potěšení. Toho dne se&nbsp;u&nbsp;Svaté Anny Coupeauovým řevem a&nbsp;dupáním otřásala celá chodba. Ještě se&nbsp;držela zábradlí na&nbsp;schodech a&nbsp;už ho&nbsp;slyšela vřeštět: „Ježíšmarjá, to&nbsp;je&nbsp;štěnic…! Jen pojďte blíž, ať&nbsp;vás zmandluju…! Chtějí mě&nbsp;úplně voddělat! Zatracený štěnice…! Ale já&nbsp;jsem mazanější než vy&nbsp;všichni dohromady! Táhněte pryč, krucinál!“</span></p>
          <p class="chunk" data-nb-ref-number="54" data-nb-words="287" data-nb-chars="1668"><span class="idea" data-nb-ref-number="54" id="idea54" data-nb-words="287" data-nb-chars="1668">Chvíli za&nbsp;dveřmi nabírala dech. Copak se&nbsp;tam Coupeau pere s&nbsp;celým regimentem? Když vešla dovnitř, dělal ještě větší rámus; čím dál tím líp. Coupeau teď vyváděl jako zuřivý blázen, jako kdyby utekl rovnou z&nbsp;Charentonu. Házel sebou uprostřed cely, mlátil kolem sebe, plácal se&nbsp;rukama do&nbsp;těla, bouchal do&nbsp;zdí, do&nbsp;země, padal, tloukl do&nbsp;prázdna. Chtěl pořád otevřít okno, schovával se, jako by&nbsp;se&nbsp;bránil, volal, odpovídal si, úplně sám dělal takový pekelný kravál a&nbsp;tvářil se&nbsp;přitom jako člověk, na&nbsp;kterého ve&nbsp;zlém snu doráží dav lidí. Potom Gervaisa pochopila, že&nbsp;se&nbsp;mu&nbsp;zdá, že&nbsp;stojí na&nbsp;střeše a&nbsp;pokládá zinkové desky. Foukal ústy jako měchem, obracel pájky ve&nbsp;výhni, klekl si&nbsp;a&nbsp;jezdil palcem po&nbsp;okraji slaměné rohože, jako by&nbsp;ji&nbsp;spájel. Ano, ve&nbsp;chvíli, kdy měl umřít, se&nbsp;mu&nbsp;vracelo na&nbsp;mysl řemeslo. A&nbsp;řval tak silně a&nbsp;chytal se&nbsp;střechy jen proto, že&nbsp;mu&nbsp;ti&nbsp;darebáci bránili dělat pořádnou práci. Na&nbsp;sousedních střechách byla samá holota a&nbsp;všichni ho&nbsp;otravovali. K&nbsp;tomu mu&nbsp;ti&nbsp;lumpové pouštěli ještě pod nohy celá hejna krys. Viděl ta&nbsp;ohavná zvířata všude, nemohl se&nbsp;jich zbavit, marně je&nbsp;rozdupával a&nbsp;jezdil nohou vší silou po&nbsp;zemi, přibíhaly jich další houfy a&nbsp;celá střecha se&nbsp;jimi černala. A&nbsp;pak tam byli také pavouci! Mačkal si&nbsp;zběsile kalhoty, aby zabil na&nbsp;stehnech ty&nbsp;obrovské pavouky, kteří mu&nbsp;tam nalezli. Heršoftnomol, takhle tu&nbsp;práci jakživ nedodělá, chtějí ho&nbsp;zničit, vždyť ho&nbsp;zaměstnavatel dá&nbsp;zavřít! Začal šíleně spěchat a&nbsp;myslel, že&nbsp;má&nbsp;v&nbsp;břiše parní stroj; z&nbsp;dokořán otevřených úst vyfukoval kouř, hustý kouř, který zaplňoval celu a&nbsp;valil se&nbsp;oknem ven. Vykláněl se, vyfukoval pořád dál a&nbsp;díval se, jak venku chuchvalce dýmu stoupají k&nbsp;nebi a&nbsp;zakrývají slunce.</span></p>
          <p class="chunk" data-nb-ref-number="55" data-nb-words="20" data-nb-chars="119"><span class="idea" data-nb-ref-number="55" id="idea55" data-nb-words="20" data-nb-chars="119">„A&nbsp;hele!“ křičel. „Tamhle jde zas ta&nbsp;banda z&nbsp;Clignancourtské ulice, přestrojili se&nbsp;za&nbsp;medvědy a&nbsp;nesou se&nbsp;jako bůhvíco…“</span></p>
          <p class="chunk" data-nb-ref-number="56" data-nb-words="16" data-nb-chars="77"><span class="idea" data-nb-ref-number="56" id="idea56" data-nb-words="16" data-nb-chars="77">Seděl na&nbsp;bobku u&nbsp;okna, jako by&nbsp;se&nbsp;díval ze&nbsp;střechy na&nbsp;nějaký průvod na&nbsp;ulici.</span></p>
          <p class="chunk" data-nb-ref-number="57" data-nb-words="60" data-nb-chars="373"><span class="idea" data-nb-ref-number="57" id="idea57" data-nb-words="60" data-nb-chars="373">„Vida, tak už&nbsp;jdou, samí lvi a&nbsp;pardálové, a&nbsp;jak se&nbsp;šklebí… A&nbsp;haranti jsou přestrojeni za&nbsp;psy a&nbsp;kočky… Tamhle jde taky dlouhá Klementa a&nbsp;ve vlasech má&nbsp;samý peří. Krucinál, teď udělala kotrmelec a&nbsp;ukazuje všechno svý zbožíčko…! Poslouchej, miláčku, měli bysme se&nbsp;zdejchnout… Co, vy&nbsp;fízlové zatracený, vy&nbsp;ji&nbsp;chcete sebrat? Necháte ji&nbsp;bejt…! Nestřílejte, mordyje, nestřílejte!“</span></p>
          <p class="chunk" data-nb-ref-number="58" data-nb-words="44" data-nb-chars="239"><span class="idea" data-nb-ref-number="58" id="idea58" data-nb-words="44" data-nb-chars="239">Křičel čím dál tím víc, chraplavým a&nbsp;vyděšeným hlasem, každou chvíli se&nbsp;spěšně přikrčil a&nbsp;opakoval pořád, že&nbsp;dole jsou policajti a&nbsp;vojáci a&nbsp;že na&nbsp;něho míří puškami. Ve&nbsp;zdi viděl hlavně pistole, jak mu&nbsp;míří na&nbsp;prsa. Chtějí mu&nbsp;tu&nbsp;holku vzít.</span></p>
          <p class="chunk" data-nb-ref-number="59" data-nb-words="3" data-nb-chars="36"><span class="idea" data-nb-ref-number="59" id="idea59" data-nb-words="3" data-nb-chars="36">„Nestřílejte, proboha, nestřílejte!“</span></p>
          <p class="chunk" data-nb-ref-number="60" data-nb-words="60" data-nb-chars="363"><span class="idea" data-nb-ref-number="60" id="idea60" data-nb-words="60" data-nb-chars="363">Potom se&nbsp;řítily domy a&nbsp;Coupeau napodoboval rachot celé čtvrti, která se&nbsp;hroutí v&nbsp;sutinách; a&nbsp;všechno zmizelo, všechno bylo najednou pryč. Ale nestačil ani vydechnout a&nbsp;už tu&nbsp;byly další obrazy, míhající se&nbsp;s&nbsp;neobyčejnou rychlostí. V&nbsp;zuřivé potřebě mluvit se&nbsp;mu&nbsp;slova drala na&nbsp;jazyk, brebentil všechno, páté přes deváté, až&nbsp;se&nbsp;zajíkal. Křičel čím dál tím hlasitěji.</span></p>
          <p class="chunk" data-nb-ref-number="61" data-nb-words="12" data-nb-chars="65"><span class="idea" data-nb-ref-number="61" id="idea61" data-nb-words="12" data-nb-chars="65">„Hele, to&nbsp;jsi ty! Nazdar! No&nbsp;neblbni, nestrkej mi&nbsp;vlasy do&nbsp;huby!“</span></p>
          <p class="chunk" data-nb-ref-number="62" data-nb-words="21" data-nb-chars="123"><span class="idea" data-nb-ref-number="62" id="idea62" data-nb-words="21" data-nb-chars="123">Přejížděl si&nbsp;rukou po&nbsp;obličeji a&nbsp;odfukoval, jako by&nbsp;se&nbsp;chtěl těch vlasů zbavit. Asistent se&nbsp;ho&nbsp;zeptal: „Kohopak to&nbsp;vidíte?“</span></p>
          <p class="chunk" data-nb-ref-number="63" data-nb-words="4" data-nb-chars="23"><span class="idea" data-nb-ref-number="63" id="idea63" data-nb-words="4" data-nb-chars="23">„No moji starou přece!“</span></p>
          <p class="chunk" data-nb-ref-number="64" data-nb-words="9" data-nb-chars="39"><span class="idea" data-nb-ref-number="64" id="idea64" data-nb-words="9" data-nb-chars="39">Díval se&nbsp;do&nbsp;zdi a&nbsp;k&nbsp;Gervaise stál zády.</span></p>
          <p class="chunk" data-nb-ref-number="65" data-nb-words="18" data-nb-chars="112"><span class="idea" data-nb-ref-number="65" id="idea65" data-nb-words="18" data-nb-chars="112">Gervaisa se&nbsp;náramně polekala a&nbsp;prohlížela si&nbsp;stěnu, jestli se&nbsp;tam snad náhodou také neuvidí. Coupeau mluvil dál.</span></p>
          <p class="chunk" data-nb-ref-number="66" data-nb-words="69" data-nb-chars="374"><span class="idea" data-nb-ref-number="66" id="idea66" data-nb-words="69" data-nb-chars="374">„Víš, nepokoušej se&nbsp;mi&nbsp;věšet něco na&nbsp;nos. Já&nbsp;nemám rád, když ze&nbsp;mě&nbsp;někdo dělá vola… Hergot, ty&nbsp;ses ale vyparádila, ty&nbsp;máš pěkný šaty! Kdepak jsi k&nbsp;nim přišla, ty&nbsp;couro? Tos jistě uhnala nějakého kořena, děvko jedna! Počkej, já&nbsp;ti&nbsp;dám…! Co? Schováváš si&nbsp;toho kavalíra za&nbsp;sukněmi? Kdopak je&nbsp;to&nbsp;zase? Jen se&nbsp;pěkně pokloň, ať&nbsp;ho&nbsp;trochu vidím… Heršoftnomol! Vždyť je&nbsp;to&nbsp;zase on!“</span></p>
          <p class="chunk" data-nb-ref-number="67" data-nb-words="29" data-nb-chars="171"><span class="idea" data-nb-ref-number="67" id="idea67" data-nb-words="29" data-nb-chars="171">Skočil proti zdi a&nbsp;strašlivě do&nbsp;ní&nbsp;udeřil hlavou; ale vycpávané obložení ránu ztlumilo. Bylo slyšet jen žuchnutí jeho těla o&nbsp;slaměnou rohožku, jak ho&nbsp;náraz odhodil na&nbsp;zem.</span></p>
          <p class="chunk" data-nb-ref-number="68" data-nb-words="7" data-nb-chars="39"><span class="idea" data-nb-ref-number="68" id="idea68" data-nb-words="7" data-nb-chars="39">„Koho to&nbsp;vidíte?“ ptal se&nbsp;zas asistent.</span></p>
          <p class="chunk" data-nb-ref-number="69" data-nb-words="4" data-nb-chars="41"><span class="idea" data-nb-ref-number="69" id="idea69" data-nb-words="4" data-nb-chars="41">„Kloboučníka! Kloboučníka!“ řval Coupeau.</span></p>
          <p class="chunk" data-nb-ref-number="70" data-nb-words="91" data-nb-chars="534"><span class="idea" data-nb-ref-number="70" id="idea70" data-nb-words="91" data-nb-chars="534">Asistent se&nbsp;zeptal Gervaisy, co&nbsp;to&nbsp;může znamenat, ale ta&nbsp;jen něco zakoktala a&nbsp;nebyla schopna odpovědět, protože v&nbsp;ní tahle scéna rozjitřila palčivé vzpomínky na&nbsp;všechny její dřívější strasti. Klempíř napřahoval pěsti: „A&nbsp;teď si&nbsp;to&nbsp;rozdám s&nbsp;tebou, kamarádíčku! Konečně se&nbsp;vypořádáme! Vida, přijdeš si&nbsp;sem jakoby nic, zavěšenej do&nbsp;tý&nbsp;fuchtle, aby ses mi&nbsp;posmíval! Ale já&nbsp;ti&nbsp;zakroutím krkem, ano, já, jakože tady stojím. A&nbsp;nebudu si&nbsp;na&nbsp;to&nbsp;brát rukavičky, to&nbsp;si&nbsp;piš…! Ono tě&nbsp;to&nbsp;přejde, dělat hrdinu… Tumáš! A&nbsp;ještě! A&nbsp;ještě jednu! Tumáš!“</span></p>
          <p class="chunk" data-nb-ref-number="71" data-nb-words="95" data-nb-chars="554"><span class="idea" data-nb-ref-number="71" id="idea71" data-nb-words="95" data-nb-chars="554">Rozháněl se&nbsp;pěstmi do&nbsp;prázdna. Zmocnila se&nbsp;ho&nbsp;zuřivost. Jak při couvání narazil na&nbsp;zeď, myslel, že&nbsp;ho&nbsp;někdo napadl zezadu. Otočil se&nbsp;a&nbsp;začal zběsile bušit do&nbsp;vycpávané stěny. Vyrážel kupředu, skákal z&nbsp;kouta do&nbsp;kouta, narážel břichem, zadnicí, ramenem, válel se&nbsp;po&nbsp;zemi a&nbsp;zase vstával. Kosti měl jako z&nbsp;gumy a&nbsp;maso mu&nbsp;pleskalo jako mokrá koudel. A&nbsp;doprovázel to&nbsp;divadlo strašnými výhrůžkami a&nbsp;divokými hrdelními skřeky. Zdálo se, že&nbsp;rvačka pro něho dopadá špatně, dech se&nbsp;mu&nbsp;krátil a&nbsp;oči mu&nbsp;vylézaly z&nbsp;důlků; poznenáhlu začínal být zbabělý jako malý kluk.</span></p>
          <p class="chunk" data-nb-ref-number="72" data-nb-words="52" data-nb-chars="313"><span class="idea" data-nb-ref-number="72" id="idea72" data-nb-words="52" data-nb-chars="313">„Pomoc, vrazi! Pomoc! Koukejte odtud oba zmizet! Ničemové, ještě se&nbsp;smějou! A&nbsp;teď leží holka na&nbsp;zádech! Musí si&nbsp;to&nbsp;nechat líbit, nedá se&nbsp;nic dělat… Zatracenej lotr, vždyť on&nbsp;ji&nbsp;chce zabít! Uřezává jí&nbsp;hnátu nožem! Druhá hnáta už&nbsp;leží na&nbsp;zemi, břicho je&nbsp;vejpůl, všude samá krev… Ježíšmarjá! Ježíšmarjá! Ježíšmarjá!“</span></p>
          <p class="chunk" data-nb-ref-number="73" data-nb-words="39" data-nb-chars="239"><span class="idea" data-nb-ref-number="73" id="idea73" data-nb-words="39" data-nb-chars="239">Vlasy se&nbsp;mu&nbsp;nad čelem ježily, byl zalitý potem, hrozný napohled; couval pozpátku a&nbsp;rozhazoval divoce rukama, jako by&nbsp;chtěl zahnat tu&nbsp;strašlivou vidinu. Dvakrát za&nbsp;sebou vyrazil srdcervoucí výkřik, zakopl o&nbsp;matraci a&nbsp;naznak se&nbsp;na&nbsp;ni&nbsp;svalil.</span></p>
          <p class="chunk" data-nb-ref-number="74" data-nb-words="12" data-nb-chars="73"><span class="idea" data-nb-ref-number="74" id="idea74" data-nb-words="12" data-nb-chars="73">„Pane doktore, pane doktore, on&nbsp;je&nbsp;mrtvý!“ řekla Gervaisa a&nbsp;sepjala ruce.</span></p>
          <p class="chunk" data-nb-ref-number="75" data-nb-words="37" data-nb-chars="221"><span class="idea" data-nb-ref-number="75" id="idea75" data-nb-words="37" data-nb-chars="221">Asistent popošel blíž a&nbsp;odtáhl Coupeaua na&nbsp;prostředek slamníku. Ne. Nebyl mrtvý. Zuli ho; bosé nohy mu&nbsp;čouhaly přes okraj slamníku a&nbsp;tančily samy od&nbsp;sebe dál, jedna vedle druhé, pěkně v&nbsp;taktu, rychlý a&nbsp;pravidelný taneček.</span></p>
          <p class="chunk" data-nb-ref-number="76" data-nb-words="168" data-nb-chars="982"><span class="idea" data-nb-ref-number="76" id="idea76" data-nb-words="168" data-nb-chars="982">Vtom vešel primář. Vedl s&nbsp;sebou dva kolegy, jednoho hubeného a&nbsp;druhého tlustého, oba měli řádovou stužku jako on. Všichni tři se&nbsp;beze slova sklonili a&nbsp;prohlíželi si&nbsp;pacienta ze&nbsp;všech stran. Potom spolu polohlasně a&nbsp;spěšně něco hovořili. Svlékli ležícího Coupeaua od&nbsp;stehen až&nbsp;k&nbsp;ramenům a&nbsp;Gervaisa viděla, když vystoupila na&nbsp;špičky, celý jeho obnažený trup. Namouduši, teď už&nbsp;ho&nbsp;to&nbsp;drželo celého; třesavka se&nbsp;rozlezla z&nbsp;rukou a&nbsp;nohou do&nbsp;celého trupu a&nbsp;ani ten už&nbsp;se&nbsp;teď nemohl udržet smíchy; doopravdy, ten tahací panák se&nbsp;teď smál i&nbsp;břichem! Jako kdyby ho&nbsp;někdo lechtal po&nbsp;žebrech, panděro se&nbsp;dýchavičně natřásalo a&nbsp;vypadalo, jako by&nbsp;mělo puknout smíchy. A&nbsp;všechno bylo pěkně v&nbsp;pohybu, jen co&nbsp;je&nbsp;pravda! Svaly jen hrály, jako do&nbsp;taktu, kůže se&nbsp;napínala a&nbsp;třásla jako buben, chlupy tancovaly valčík a&nbsp;dělaly si&nbsp;navzájem poklony. Zkrátka byl to&nbsp;zřejmě velký všeobecný kalup, něco jako poslední kvapík na&nbsp;rozloučenou, když už&nbsp;začíná svítat a&nbsp;všichni tanečníci se&nbsp;drží za&nbsp;ruce a&nbsp;dupají.</span></p>
          <p class="chunk" data-nb-ref-number="77" data-nb-words="3" data-nb-chars="23"><span class="idea" data-nb-ref-number="77" id="idea77" data-nb-words="3" data-nb-chars="23">„Spí,“ zašeptal primář.</span></p>
          <p class="chunk" data-nb-ref-number="78" data-nb-words="101" data-nb-chars="628"><span class="idea" data-nb-ref-number="78" id="idea78" data-nb-words="101" data-nb-chars="628">A&nbsp;upozornil oba kolegy na&nbsp;pacientův obličej. Coupeau měl zavřené oči a&nbsp;celým obličejem mu&nbsp;pocukávaly křečovité nervózní záchvěvy. Vypadal ještě hrozněji, když tu&nbsp;tak vyčerpaně ležel s&nbsp;vystouplou čelistí a&nbsp;zkroucenou tváří jako mrtvola, kdyby ji&nbsp;trápily zlé sny. Ale jak lékaři uviděli nohy, sklonili se&nbsp;nad nimi a&nbsp;začali si&nbsp;je&nbsp;s&nbsp;hlubokým zájmem prohlížet, div se&nbsp;jich nosy nedotýkali. Nohy tancovaly dál. Coupeau spal, ale nohy tancovaly pořád dál! Jejich majitel mohl chrápat, jak chtěl, jim to&nbsp;bylo jedno, klepaly se&nbsp;pořád stejně, ani se&nbsp;nezrychlily, ani se&nbsp;nezpomalily. Jako nějaké mechanické nohy, samy si&nbsp;dělaly, co&nbsp;chtěly.</span></p>
          <p class="chunk" data-nb-ref-number="79" data-nb-words="146" data-nb-chars="868"><span class="idea" data-nb-ref-number="79" id="idea79" data-nb-words="146" data-nb-chars="868">Když Gervaisa viděla, jak lékaři hmatají jejímu muži po&nbsp;prsou, chtěla si&nbsp;na&nbsp;něho sáhnout také. Popošla tiše blíž a&nbsp;položila mu&nbsp;ruku na&nbsp;rameno. Nechala ji&nbsp;tam chvíli ležet. Božínku, co&nbsp;se&nbsp;mu&nbsp;tam uvnitř dělo? Všechno maso se&nbsp;třáslo až&nbsp;do&nbsp;hloubky, snad i&nbsp;kosti mu&nbsp;tancovaly! Vlny chvění přicházely zdálky a&nbsp;valily se&nbsp;pod kůží jako řeka. Když trochu přimáčkla ruku, cítila, jak morek v&nbsp;kostech sténá bolestí. Pouhým okem bylo na&nbsp;kůži vidět jen drobné vlnky, přebíhající po&nbsp;povrchu a&nbsp;vytvářející brázdy jako na&nbsp;hladině nad hlubokým vírem; zato uvnitř, tam to&nbsp;muselo zle řádit. Pěkná práce! Jako by&nbsp;to&nbsp;všechno krtek podhrabal. To&nbsp;mu&nbsp;tak uvnitř podkopal tělo ten utrejch ze&nbsp;zapadáku starého Colomba. Celé tělo jím bylo prosáknuté a&nbsp;jednou už, ksakru, muselo být dílo dokonáno, nahlodaný Coupeau se&nbsp;musel tím ustavičným třesením celého těla nakonec sesypat a&nbsp;úplně rozpadnout.</span></p>
          <p class="chunk" data-nb-ref-number="80" data-nb-words="19" data-nb-chars="113"><span class="idea" data-nb-ref-number="80" id="idea80" data-nb-words="19" data-nb-chars="113">Lékaři odešli. Gervaisa tu&nbsp;zůstala sama s&nbsp;asistentem; asi za&nbsp;hodinu řekla zase tiše: „Pane doktore, už&nbsp;je&nbsp;mrtvý…“</span></p>
          <p class="chunk" data-nb-ref-number="81" data-nb-words="48" data-nb-chars="284"><span class="idea" data-nb-ref-number="81" id="idea81" data-nb-words="48" data-nb-chars="284">Ale asistent se&nbsp;podíval na&nbsp;nohy a&nbsp;zavrtěl hlavou. Bosé nohy, vyčuhující z&nbsp;lůžka, tancovaly pořád. Nebyly zrovna nejčistší a&nbsp;nehty na&nbsp;nich byly ukrutně dlouhé. Tak minulo ještě několik hodin. Najednou nohy ztuhly a&nbsp;znehybněly. Tu&nbsp;se&nbsp;asistent otočil k&nbsp;Gervaise a&nbsp;řekl: „Tak je&nbsp;po&nbsp;všem.“</span></p>
          <p class="chunk" data-nb-ref-number="82" data-nb-words="7" data-nb-chars="41"><span class="idea" data-nb-ref-number="82" id="idea82" data-nb-words="7" data-nb-chars="41">Až&nbsp;teprve smrt dokázala ty&nbsp;nohy zastavit.</span></p>
          <p class="chunk" data-nb-ref-number="83" data-nb-words="33" data-nb-chars="204"><span class="idea" data-nb-ref-number="83" id="idea83" data-nb-words="33" data-nb-chars="204">Když se&nbsp;Gervaisa vrátila do&nbsp;Zlatnické ulice, zastihla u&nbsp;Bochových celé hejno klepen a&nbsp;všechny něco vzrušeně přetřásaly. Myslela, že&nbsp;čekají na&nbsp;ni&nbsp;jako předešlé dny, protože se&nbsp;chtějí dovědět, co&nbsp;je&nbsp;nového.</span></p>
          <p class="chunk" data-nb-ref-number="84" data-nb-words="14" data-nb-chars="82"><span class="idea" data-nb-ref-number="84" id="idea84" data-nb-words="14" data-nb-chars="82">„Je po&nbsp;něm,“ řekla hned ve&nbsp;dveřích klidně, s&nbsp;vyčerpanou a&nbsp;naprosto otupělou tváří.</span></p>
          <p class="chunk" data-nb-ref-number="85" data-nb-words="140" data-nb-chars="840"><span class="idea" data-nb-ref-number="85" id="idea85" data-nb-words="140" data-nb-chars="840">Ale nikdo ji&nbsp;neposlouchal. Celý dům byl vzhůru nohama. No&nbsp;ne, to&nbsp;je&nbsp;přece k&nbsp;nezaplacení! Poisson načapal ženu s&nbsp;Lantierem. Nikdo přesně nevěděl, jak to&nbsp;bylo, protože každý to&nbsp;vykládal jinak. Zkrátka padl na&nbsp;ně&nbsp;zrovna ve&nbsp;chvíli, kdy to&nbsp;nejméně čekali. Vypravovaly se&nbsp;dokonce podrobnosti, které si&nbsp;dámy potichu svěřovaly a&nbsp;pochichtávaly se. Takový pohled pochopitelně dokázal Poissona vyvést z&nbsp;jeho obvyklého klidu. Učiněný tygr! Ten zamlklý a&nbsp;málomluvný člověk, který vždycky chodil, jako by&nbsp;měl v&nbsp;zádech pravítko, prý začal řvát a&nbsp;skákal jako divý. Potom najednou už&nbsp;nebylo nic slyšet. To&nbsp;asi Lantier manželovi všechno po&nbsp;dobrém vyložil. Ale stejně to&nbsp;takhle nemůže jít dál. Boche ohlásil novinu, že&nbsp;prý ta&nbsp;holka z&nbsp;hospody od&nbsp;vedle už&nbsp;najisto krám najme a&nbsp;zařídí si&nbsp;v&nbsp;něm drůbežnictví. Ten prohnaný rošťák Lantier prý má&nbsp;k&nbsp;smrti rád drůbky.</span></p>
          <p class="chunk" data-nb-ref-number="86" data-nb-words="24" data-nb-chars="148"><span class="idea" data-nb-ref-number="86" id="idea86" data-nb-words="24" data-nb-chars="148">Ale Gervaisa, když viděla paní Lorilleuxovou s&nbsp;paní Leratovou, opakovala sklesle: „Tak už&nbsp;je&nbsp;po&nbsp;něm… Kristepane, čtyři dny se&nbsp;takhle klepat a&nbsp;řvát…“</span></p>
          <p class="chunk" data-nb-ref-number="87" data-nb-words="40" data-nb-chars="227"><span class="idea" data-nb-ref-number="87" id="idea87" data-nb-words="40" data-nb-chars="227">A&nbsp;tak oběma sestrám nezbylo nic jiného než vytáhnout kapesníky. Bratr měl sice hodně chyb, ale nakonec to&nbsp;přece jen byl jejich bratr. Boche pokrčil rameny a&nbsp;řekl dost nahlas, že&nbsp;ho&nbsp;všichni slyšeli: „I&nbsp;co, o&nbsp;jednoho ožralu míň!“</span></p>
          <p class="chunk" data-nb-ref-number="88" data-nb-words="97" data-nb-chars="547"><span class="idea" data-nb-ref-number="88" id="idea88" data-nb-words="97" data-nb-chars="547">Od&nbsp;toho dne se&nbsp;Gervaisa chovala často jako pominutá a&nbsp;v&nbsp;domě teď měli o&nbsp;jednu zajímavost víc, dívat se, jak napodobuje Coupeaua. Ukazovala to&nbsp;už&nbsp;úplně bez prošení, dávala tu&nbsp;podívanou zadarmo, klepala nohama i&nbsp;rukama a&nbsp;vyrážela mimovolně krátké výkřiky. Chytila ten neurotický tik zřejmě u&nbsp;Svaté Anny, když se&nbsp;tam moc dlouho dívala na&nbsp;manžela. Ale ona neměla tolik štěstí, aby na&nbsp;to&nbsp;umřela jako on. U&nbsp;ní to&nbsp;byly jen takové trhavé posuňky, škubala sebou jako opice, když uteče z&nbsp;klece, a&nbsp;uličníci po&nbsp;ní&nbsp;kvůli tomu házívali na&nbsp;ulici košťály od&nbsp;zelí.</span></p>
          <p class="chunk" data-nb-ref-number="89" data-nb-words="229" data-nb-chars="1347"><span class="idea" data-nb-ref-number="89" id="idea89" data-nb-words="229" data-nb-chars="1347">Tak živořila Gervaisa dlouhé měsíce. Upadala ještě níž, nechávala si&nbsp;líbit nejhorší ústrky a&nbsp;den ze&nbsp;dne umírala pomalu hlady. Jak někde schrastila dvacetník, šla se&nbsp;hned napít a&nbsp;potom se&nbsp;potácela podél zdi. Ve&nbsp;čtvrti ji&nbsp;najímali tu&nbsp;a&nbsp;tam na&nbsp;nejšpinavější práce. Jednou večer se&nbsp;nějací lidé vsadili, že&nbsp;nesní něco strašlivě odporného; ona to&nbsp;snědla a&nbsp;vydělala si&nbsp;padesátník. Pan Marescot se&nbsp;rozhodl, že&nbsp;ji&nbsp;z&nbsp;pokoje v&nbsp;šestém poschodí vystěhuje. Ale protože nedávno předtím našli v&nbsp;díře pod schody starého Bru mrtvého, uvolil se&nbsp;domácí, že&nbsp;jí&nbsp;ten kutloch přenechá. Teď tedy bydlela v&nbsp;pelechu po&nbsp;starém Bru. Tam, na&nbsp;shnilé slámě, cvakala zuby s&nbsp;prázdným břichem, promrzlá na&nbsp;kost. Na&nbsp;hřbitově ji&nbsp;zřejmě nechtěli. Rozum už&nbsp;měla úplně zatemněný a&nbsp;nepomyslela už&nbsp;ani na&nbsp;to, že&nbsp;by&nbsp;mohla skočit ze&nbsp;šestého patra na&nbsp;dlážděný dvůr a&nbsp;skoncovat všechno najednou. Smrt si&nbsp;ji&nbsp;odnášela pomaloučku, kousek po&nbsp;kousku, a&nbsp;Gervaisa to&nbsp;musela doklepat až&nbsp;do&nbsp;konce v&nbsp;tom bídném životě, který si&nbsp;sama zavinila. Dokonce nikdo potom ani přesně nevěděl, nač vlastně zemřela. Říkalo se, že&nbsp;ji&nbsp;sklátila horečka. Ale po&nbsp;pravdě ji&nbsp;sklátila bída, špína a&nbsp;vyčerpanost z&nbsp;toho jejího pokaňkaného života. Zašla na&nbsp;špínu, jak se&nbsp;vyjádřili Lorilleuxovi. Jednou ráno byl na&nbsp;chodbě nějaký zápach, a&nbsp;tu si&nbsp;sousedé vzpomněli, že&nbsp;už&nbsp;ji&nbsp;dva dny neviděli; našli ji&nbsp;v&nbsp;pelechu už&nbsp;celou zelenou.</span></p>
          <p class="chunk" data-nb-ref-number="90" data-nb-words="115" data-nb-chars="642"><span class="idea" data-nb-ref-number="90" id="idea90" data-nb-words="115" data-nb-chars="642">A&nbsp;starý Bazouge si&nbsp;pro ni&nbsp;přišel s&nbsp;truhlou na&nbsp;chudáky v&nbsp;podpaží. Byl toho dne zas jaksepatří nadraný, ale přitom v&nbsp;dobromyslné náladě a&nbsp;veselý jako rybička. Když poznal, s&nbsp;jakou partají má&nbsp;tu&nbsp;čest, utrousil pár filozofických úvah, zatímco si&nbsp;připravoval nádobíčko: „Inu, každej tam musí… Není zapotřebí se&nbsp;tlačit, je&nbsp;tam dost místa pro všechny… A&nbsp;trouba, kdo pospíchá, protože se&nbsp;tam stejně rychleji nedostane… Já&nbsp;chci jenom každýmu vyhovět. Jedněm se&nbsp;chce, druhým zas ne. Jak se&nbsp;v&nbsp;tom má&nbsp;potom jeden vyznat? Tahleta napřed nechtěla a&nbsp;potom zas najednou chtěla. A&nbsp;tak musela čekat… Ale už&nbsp;je&nbsp;tam, a&nbsp;o&nbsp;co, že&nbsp;se&nbsp;má&nbsp;lepší! Tak se&nbsp;do&nbsp;toho dáme!“</span></p>
          <p class="chunk" data-nb-ref-number="91" data-nb-words="62" data-nb-chars="373"><span class="idea" data-nb-ref-number="91" id="idea91" data-nb-words="62" data-nb-chars="373">A&nbsp;když vzal Gervaisu do&nbsp;těch svých velkých černých pracek, popadla ho&nbsp;něžnost; neobvykle jemně a&nbsp;opatrně zvedal tu&nbsp;ženskou, která po&nbsp;něm tak dlouho toužila. A&nbsp;když ji&nbsp;s&nbsp;otcovskou péčí ukládal do&nbsp;rakve, zablábolil mezi dvojím zaškytáním: „Víš… poslouchej… to&nbsp;jsem já, veselej Bibi, co&nbsp;mi&nbsp;říkají Utěšitel dam… Vidíš, teď už&nbsp;jsi šťastná. Tak pěkně spinkej, ty&nbsp;moje krasavice.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./colophon.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>