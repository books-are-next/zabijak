<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="3">
    <meta name="apple-mobile-web-app-capable" content="yes">
    <title>3</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_006.html">
    <link rel="next" href="./zabijak_008.html">
    <meta name="nb-order" content="3">
    <link rel="self" href="zabijak_007.html">
    <meta name="nb-identifier" content="zola-zabijak-9b6437e">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10887" data-nb-chars="66167">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">3</span></h1>
        <section>
          <p class="chunk" data-nb-ref-number="2" data-nb-words="110" data-nb-chars="632"><span class="idea" data-nb-ref-number="2" id="idea2" data-nb-words="110" data-nb-chars="632">Gervaisa původně chtěla úplně tichou svatbu. K&nbsp;čemu vyhazovat peníze? A&nbsp;pak, bylo jí&nbsp;pořád ještě trochu stydno; měla za&nbsp;to, že&nbsp;je&nbsp;zbytečné vystavovat se&nbsp;s&nbsp;tou svatbou na&nbsp;odiv celé čtvrti. Ale Coupeau si&nbsp;nedal říct. Nemůžou se&nbsp;přece vzít jen tak, beze všeho, a&nbsp;nedat si&nbsp;všichni pohromadě ani pořádně do&nbsp;trumpety. Jemu na&nbsp;celé čtvrti houby záleží. No, tak tedy něco jen úplně jednoduchého, odpoledne se&nbsp;kousek projdou, potom zapadnou do&nbsp;první hospody, spořádají tam králíka a&nbsp;dost. Žádná hudba při zákusku, to&nbsp;se&nbsp;ví, a&nbsp;žádný klarinet, aby si&nbsp;paničky natřásaly sukýnky. Jen si&nbsp;trochu připijou na&nbsp;zdraví a&nbsp;pak půjde každej domů na&nbsp;kutě.</span></p>
          <p class="chunk" data-nb-ref-number="3" data-nb-words="193" data-nb-chars="1157"><span class="idea" data-nb-ref-number="3" id="idea3" data-nb-words="193" data-nb-chars="1157">Klempíř žertoval a&nbsp;vtipkoval tak dlouho, až&nbsp;nakonec mladá žena svolila, když se&nbsp;jí&nbsp;zadušoval, že&nbsp;při tom nikdo nebude vyvádět. Bude prý dohlížet na&nbsp;sklenice, aby se&nbsp;nikomu nezamotala hlava. A&nbsp;tak objednal malou večeři po&nbsp;pěti francích u&nbsp;Augusta ve&nbsp;<em>Stříbrném mlýně</em> na&nbsp;bulváru Chapelle. Byla to&nbsp;malá vinárnička, nepříliš drahá, a&nbsp;vzadu za&nbsp;lokálem měla ještě takovou dupárnu, stíněnou ze&nbsp;dvora třemi akáty. V&nbsp;prvním patře tam bude docela pěkné posezení. V&nbsp;příštích deseti dnech sezval hosty u&nbsp;sestry v&nbsp;domě ve&nbsp;Zlatnické ulici: pana Madiniera, slečnu Remanjouovou a&nbsp;paní Gaudronovou s&nbsp;manželem. Nakonec se&nbsp;mu&nbsp;podařilo umluvit Gervaisu, že&nbsp;si&nbsp;mohl pozvat i&nbsp;dva kamarády. Telecí nožičku a&nbsp;Perka. Pravda, Perko si&nbsp;rád přihne, ale je&nbsp;na&nbsp;něj tak legrační pohled, jak je&nbsp;vždycky při chuti, že&nbsp;ho&nbsp;všichni zvou na&nbsp;večeři už&nbsp;jenom proto, aby viděli, jak se&nbsp;bude hospodský tvářit, až&nbsp;mu&nbsp;ten povedený jedlík spořádá na&nbsp;posezení dvanáct liber chleba. Gervaisa zas řekla, že&nbsp;přivede svou zaměstnavatelku, paní Fauconnierovou, a&nbsp;Bochovy, moc hodné lidi. Všeho všady jich bude u&nbsp;stolu patnáct. To&nbsp;je&nbsp;zrovna dost. Když je&nbsp;pohromadě zas moc lidí, tak to&nbsp;obyčejně končívá hádkou.</span></p>
          <p class="chunk" data-nb-ref-number="4" data-nb-words="220" data-nb-chars="1255"><span class="idea" data-nb-ref-number="4" id="idea4" data-nb-words="220" data-nb-chars="1255">Ale Coupeau přitom neměl ani krejcar. Ne&nbsp;že&nbsp;by&nbsp;si&nbsp;potrpěl na&nbsp;furiantství, ale přece jen se&nbsp;chtěl ukázat jako slušný člověk. A&nbsp;tak si&nbsp;od&nbsp;svého zaměstnavatele vypůjčil padesát franků. Z&nbsp;toho koupil především snubní prsteny, zlaté, za&nbsp;dvanáct franků; Lorilleux mu&nbsp;je&nbsp;sehnal přímo v&nbsp;továrně za&nbsp;devět. Pak si&nbsp;dal ušít redingot, kalhoty a&nbsp;vestu u&nbsp;krejčího v&nbsp;Myrhové ulici, kterému dal jen pětadvacet franků jako zálohu. Lakýrky a&nbsp;klobouk měl ještě dobré. Když dal stranou deset franků na&nbsp;večeři za&nbsp;sebe a&nbsp;za Gervaisu&nbsp;– děti se&nbsp;už&nbsp;nějak svezou nádavkem&nbsp;–, zůstalo mu&nbsp;šest franků těm flanďákům, kteří se&nbsp;i&nbsp;bez nich tak dost nachlastají. Ale svatba beze mše, marná práce, to&nbsp;není žádná svatba. Šel to&nbsp;sám do&nbsp;kostela vyjednat a&nbsp;celou hodinu se&nbsp;tam handrkoval s&nbsp;malým starým velebníčkem ve&nbsp;špinavé klerice, zlodějem horším než hokynářka. Málem měl chuť vlepit mu&nbsp;pár pohlavků. Pak se&nbsp;ho&nbsp;jen tak v&nbsp;žertu zeptal, jestli by&nbsp;se&nbsp;tam u&nbsp;něho v&nbsp;krámě nenašla nějaká starší obnošená mše, ještě ne&nbsp;tak moc sešlá, která by&nbsp;ještě mohla udělat službu dvojici dobrých lidí. Malý starý velebníček sice bručel, že&nbsp;pánbůh jejich svazku s&nbsp;moc velkou radostí nepožehná, ale nakonec mu&nbsp;tu&nbsp;mši přece jen dal za&nbsp;pět franků. Alespoň jeden frank Coupeau ušetřil. Zbýval mu&nbsp;tedy jeden frank.</span></p>
          <p class="chunk" data-nb-ref-number="5" data-nb-words="116" data-nb-chars="733"><span class="idea" data-nb-ref-number="5" id="idea5" data-nb-words="116" data-nb-chars="733">Gervaisa také chtěla vypadat pěkně. Jakmile bylo o&nbsp;svatbě rozhodnuto, domluvila se&nbsp;s&nbsp;majitelkou prádelny, pracovala večer přes čas, a&nbsp;tak se&nbsp;jí&nbsp;podařilo dát stranou třicet franků. Strašně toužila po&nbsp;malé hedvábné pláštěnce, která byla ve&nbsp;výloze za&nbsp;třináct franků v&nbsp;ulici Poissonièrského předměstí. Dopřála si&nbsp;ji&nbsp;a&nbsp;potom koupila za&nbsp;deset franků od&nbsp;manžela jedné pradleny, která zemřela u&nbsp;paní Fauconnierové v&nbsp;domě, tmavomodré vlněné šaty a&nbsp;celé si&nbsp;je&nbsp;přešila na&nbsp;svou postavu. Za&nbsp;zbylých sedm franků si&nbsp;pořídila nitěné rukavice, růži na&nbsp;čepeček a&nbsp;pro staršího syna Klaudia nové boty. Kabátky měli naštěstí oba hoši ještě dobré. Čtyři noci strávila samým kartáčováním, čištěním a&nbsp;zašíváním sebemenších dírek na&nbsp;punčochách a&nbsp;na košilích.</span></p>
          <p class="chunk" data-nb-ref-number="6" data-nb-words="233" data-nb-chars="1349"><span class="idea" data-nb-ref-number="6" id="idea6" data-nb-words="233" data-nb-chars="1349">Konečně v&nbsp;pátek večer, v&nbsp;předvečer onoho slavného dne, museli Gervaisa s&nbsp;Coupeauem po&nbsp;práci běhat a&nbsp;shánět až&nbsp;do&nbsp;jedenácti hodin, aby všechno obstarali. Než se&nbsp;pak odebrali spát každý do&nbsp;svého pokoje, ještě spolu hodinu poseděli u&nbsp;Gervaisy a&nbsp;libovali si, že&nbsp;už&nbsp;mají konečně všechny starosti za&nbsp;sebou. Třebaže si&nbsp;původně říkali, že&nbsp;se&nbsp;kvůli lidským řečem nepřetrhnou, začali to&nbsp;pak nakonec přece jen brát velmi vážně a&nbsp;teď už&nbsp;z&nbsp;toho byli opravdu uběhaní. Když si&nbsp;dávali dobrou noc, ospalostí se&nbsp;už&nbsp;sotva drželi na&nbsp;nohou. Ale přece jen si&nbsp;zhluboka oddechli. Teď už&nbsp;je&nbsp;doopravdy všechno zařízeno. Coupeauovi půjdou za&nbsp;svědky pan Madinier a&nbsp;Telecí nožička, Gervaise zas Lorilleux a&nbsp;Boche. Na&nbsp;radnici a&nbsp;do kostela půjdou klidně jen v&nbsp;šesti, nepotáhnou za&nbsp;sebou celé to&nbsp;procesí. Obě ženichovy sestry dokonce samy prohlásily, že&nbsp;zůstanou doma, že&nbsp;u&nbsp;toho nemusí být. Jedině maminka Coupeauová se&nbsp;rozplakala a&nbsp;prohlásila, že&nbsp;tam tedy půjde už&nbsp;napřed před nimi a&nbsp;že se&nbsp;tam někde schová v&nbsp;koutku; a&nbsp;tak jí&nbsp;slíbili, že&nbsp;ji&nbsp;vezmou s&nbsp;sebou. S&nbsp;ostatními svatebčany byl určen sraz v&nbsp;jednu hodinu u&nbsp;<em>Stříbrného mlýna</em>. Odtud se&nbsp;půjdou projít na&nbsp;saintdeniskou pláň, aby jim vytrávilo. Tam se&nbsp;pojede vlakem a&nbsp;zpátky se&nbsp;půjde po&nbsp;svých podél hlavní silnice. Může se&nbsp;to&nbsp;pěkně vydařit, žádná velká žranice sice nebude, ale trochu se&nbsp;zasmějí a&nbsp;slušně posedí v&nbsp;příjemné zábavě.</span></p>
          <p class="chunk" data-nb-ref-number="7" data-nb-words="123" data-nb-chars="718"><span class="idea" data-nb-ref-number="7" id="idea7" data-nb-words="123" data-nb-chars="718">Když se&nbsp;Coupeau druhý den ráno oblékl, přepadla ho&nbsp;starost kvůli tomu, že&nbsp;má&nbsp;v&nbsp;kapse jen jediný frank. Napadlo ho, že&nbsp;by&nbsp;byla slušnost pozvat svědky na&nbsp;skleničku vína a&nbsp;kus šunky, protože do&nbsp;večeře bude ještě dlouhá doba. A&nbsp;může také přijít nějaké nečekané vydání. Jeden frank je&nbsp;doopravdy málo. A&nbsp;tak, když odvedl Klaudia se&nbsp;Štěpánem k&nbsp;paní Bochové, která je&nbsp;měla večer přivést k&nbsp;večeři, rozběhl se&nbsp;do&nbsp;Zlatnické ulice, že&nbsp;si&nbsp;rovnou a&nbsp;bez okolků vypůjčí od&nbsp;Lorilleuxe deset franků. Bylo mu&nbsp;jaksepatří trapně, protože věděl, jak se&nbsp;bude švagr ošklíbat. Lorilleux se&nbsp;uchechtl a&nbsp;zavrčel jako zlý pes, ale nakonec dva pětifranky vyklopil. Coupeau však zaslechl, jak si&nbsp;sestra mezi zuby zabručela, že&nbsp;prý „to začíná pěkně.“</span></p>
          <p class="chunk" data-nb-ref-number="8" data-nb-words="177" data-nb-chars="1126"><span class="idea" data-nb-ref-number="8" id="idea8" data-nb-words="177" data-nb-chars="1126">Svatba na&nbsp;radnici byla stanovena na&nbsp;půl jedenáctou. Bylo pře­krásně, slunce svítilo jako zjednané a&nbsp;opíralo se&nbsp;do&nbsp;ulic. Aby nebyli příliš nápadní, rozdělili se&nbsp;snoubenci, matka a&nbsp;čtyři svědci do&nbsp;dvou skupin. Napřed šla Gervaisa, zavěšená do&nbsp;Lorilleuxe, a&nbsp;pan Madinier s&nbsp;maminkou Coupeauovou, dvacet kroků za&nbsp;nimi na&nbsp;druhém chodníku kráčeli Coupeau, Boche a&nbsp;Telecí nožička. Byli všichni tři v&nbsp;černých redingotech, hrbili se&nbsp;a&nbsp;klátili rukama. Boche měl žluté kalhoty, Nožička byl bez vesty a&nbsp;z&nbsp;redingotu, zapnutého až&nbsp;ke&nbsp;krku, mu&nbsp;vykukoval jen cípek kravaty, zkroucené jako provázek. Jedině pan Madinier měl frak, slavnostní frak se&nbsp;čtverhrannými šosy, a&nbsp;lidé se&nbsp;zastavovali a&nbsp;ohlíželi za&nbsp;tím nóbl pánem, jak si&nbsp;vede tlustou matku Coupeauovou v&nbsp;zeleném šálu a&nbsp;černém čepečku s&nbsp;rudými pentlemi. Gervaisa v&nbsp;sytě modrých šatech a&nbsp;úzké pláštěnce, upjaté na&nbsp;ramenou, veselá a&nbsp;velmi roztomilá, poslouchala ochotně úšklebky Lorilleuxe, zachumlaného vzdor horku v&nbsp;obrovském volném svrchníku, občas se&nbsp;na&nbsp;rohu některé ulice pootočila a&nbsp;spiklenecky se&nbsp;pousmála na&nbsp;Coupeaua, který byl celý nesvůj v&nbsp;nových šatech, lesknoucích se&nbsp;na&nbsp;slunci.</span></p>
          <p class="chunk" data-nb-ref-number="9" data-nb-words="275" data-nb-chars="1757"><span class="idea" data-nb-ref-number="9" id="idea9" data-nb-words="275" data-nb-chars="1757">Přestože šli velmi pomalu, dorazili na&nbsp;radnici o&nbsp;dobrou půlhodinu dřív. A&nbsp;protože starosta se&nbsp;opozdil, došla na&nbsp;ně&nbsp;řada teprve k&nbsp;jedenácté hodině. Čekali na&nbsp;židlích v&nbsp;koutě síně, prohlíželi si&nbsp;vysoký strop a&nbsp;přísné zdi, mluvili jen potichu a&nbsp;pokaždé zdvořile couvali se&nbsp;židlemi, kdykoliv kolem nich přešel kancelářský sluha. Přitom polohlasně nadávali na&nbsp;starostu, že&nbsp;je&nbsp;to&nbsp;lenoch a&nbsp;flink, beztak je&nbsp;určitě u&nbsp;té své blondýny a&nbsp;masíruje si&nbsp;tam dnu; anebo dost možná také, že&nbsp;si&nbsp;spolkl šerpu. Ale když se&nbsp;starosta konečně objevil, všichni uctivě vstali. Řekl jim, aby si&nbsp;zase sedli. Pak se&nbsp;před jejich zraky odehrály tři svatby; všichni byli jako ztracení uprostřed tří skupin měšťanských svatebčanů; nevěsty v&nbsp;bílém, samé naondulované družičky, slečinky s&nbsp;růžovými pásy, nekonečné procesí pánů a&nbsp;dam neurčitého věku, vypadajících velmi nóbl. Když je&nbsp;pak konečně vyvolali, málem se&nbsp;svatba nemohla konat, protože Telecí nožička někam zmizel. Boche ho&nbsp;našel dole na&nbsp;náměstí, jak si&nbsp;pokuřuje z&nbsp;dýmky. Pěkný fouňové prý jsou v&nbsp;tomto baráku, kašlou na&nbsp;lidi, když nemají máslově žlutý rukavičky, aby jim je&nbsp;nastavili pod nos. A&nbsp;všechny formality, čtení zákoníku, otázky manželům a&nbsp;podepisování listin, všechno se&nbsp;odbylo tak rychle, že&nbsp;se&nbsp;na&nbsp;sebe svatebčané udiveně podívali; byli přesvědčeni, že&nbsp;je&nbsp;tu&nbsp;okradli přinejmenším o&nbsp;dobrou polovinu obřadu. Gervaisa, zmatená a&nbsp;dojatá, si&nbsp;tiskla k&nbsp;ústům kapesníček. Maminka Coupeauová usedavě plakala. Všichni se&nbsp;úzkostlivě nakláněli nad matrikou a&nbsp;malovali tam svá jména velkými hrbolatými písmeny, kromě ženicha, který tam nakreslil křížek, protože neuměl psát. Každý dal čtyři pětníky na&nbsp;chudé. Když zřízenec odevzdával ženichovi oddací list, odhodlal se&nbsp;Coupeau na&nbsp;Gervaisinu pobídku vytáhnout z&nbsp;kapsy ještě pět pětníků.</span></p>
          <p class="chunk" data-nb-ref-number="10" data-nb-words="274" data-nb-chars="1767"><span class="idea" data-nb-ref-number="10" id="idea10" data-nb-words="274" data-nb-chars="1767">Z&nbsp;radnice do&nbsp;kostela to&nbsp;byl pěkný kousek. Cestou si&nbsp;mužští zašli na&nbsp;pivo a&nbsp;matka Coupeauová s&nbsp;Gervaisou si&nbsp;daly rybízovou šťávu s&nbsp;vodou. Pak museli jít dlouhou ulicí bez jediného stínu, do&nbsp;které pražilo slunce. Kostelník je&nbsp;čekal uprostřed prázdného kostela. Vztekle se&nbsp;jich zeptal, jestli si&nbsp;dělají z&nbsp;náboženství blázny, že&nbsp;jdou tak pozdě, a&nbsp;hned je&nbsp;strkal k&nbsp;malé postranní kapli. Pak za&nbsp;ministrantem, cupitajícím v&nbsp;ušmourané komži, přišel dlouhými kroky kněz, zakaboněný a&nbsp;hladem už&nbsp;celý pobledlý. Pospíchal se&nbsp;mší, polykal latinské věty, otáčel se, skláněl, rozpřahoval ruce, všechno dělal ve&nbsp;spěchu a&nbsp;díval se&nbsp;při tom úkosem na&nbsp;ženicha s&nbsp;nevěstou a&nbsp;na svědky. Ženich s&nbsp;nevěstou se&nbsp;před oltářem tvářili velmi rozpačitě, nevěděli, kdy si&nbsp;mají kleknout, kdy vstát, kdy si&nbsp;sednout, a&nbsp;čekali vždycky, až&nbsp;jim dá&nbsp;kostelník znamení. Svědkové po&nbsp;celou dobu raději stáli, aby snad neudělali něco špatně; a&nbsp;maminka Coupeauová, na&nbsp;kterou zase přišly slzy, plakala do&nbsp;modlitební knížky, vypůjčené od&nbsp;jedné sousedky. Mezitím odbilo poledne, mše byla dosloužena a&nbsp;po celém kostele se&nbsp;začaly ozývat kroky kostelníků a&nbsp;hřmot urovnávaných lavic. Zřejmě připravovali hlavní oltář k&nbsp;nějaké slavnostní příležitosti, protože bylo slyšet kladiva čalouníků, jak přitloukají závěsy. A&nbsp;v&nbsp;malé postranní kapli, v&nbsp;oblacích prachu, rozvířeného kostelníkem, který vedle zametal, spínal zakaboněný kněz ve&nbsp;spěchu kostnaté ruce nad skloněnými hlavami Gervaisy a&nbsp;Coupeaua, jako by&nbsp;žehnal jejich sňatku uprostřed všeobecného stěhování v&nbsp;nepřítomnosti Pánaboha, v&nbsp;ukradené chvilce mezi dvěma opravdovými mšemi. Když se&nbsp;svatebčané v&nbsp;sakristii znovu podepsali do&nbsp;matriky a&nbsp;octli se&nbsp;zase před kostelními vraty v&nbsp;plném slunci, zůstali chvíli vyjeveně stát, málem udýchaní od&nbsp;toho, jak je&nbsp;hnali kalupem.</span></p>
          <p class="chunk" data-nb-ref-number="11" data-nb-words="11" data-nb-chars="67"><span class="idea" data-nb-ref-number="11" id="idea11" data-nb-words="11" data-nb-chars="67">„Tak, to&nbsp;bysme teda měli!“ promluvil Coupeau a&nbsp;rozpačitě se&nbsp;zasmál.</span></p>
          <p class="chunk" data-nb-ref-number="12" data-nb-words="15" data-nb-chars="82"><span class="idea" data-nb-ref-number="12" id="idea12" data-nb-words="15" data-nb-chars="82">Přešlapoval z&nbsp;nohy na&nbsp;nohu, příliš mu&nbsp;do&nbsp;smíchu nebylo. Ale přece jen ještě dodal:</span></p>
          <p class="chunk" data-nb-ref-number="13" data-nb-words="31" data-nb-chars="160"><span class="idea" data-nb-ref-number="13" id="idea13" data-nb-words="31" data-nb-chars="160">„No, teda že&nbsp;by&nbsp;se&nbsp;to&nbsp;vleklo, to&nbsp;se&nbsp;zrovna říct nedá. Odbudou to, než řekneš švec… Jako u&nbsp;zubaře, ožení tě&nbsp;tady bez bolesti, člověk nemá ani čas vykřiknout au!“</span></p>
          <p class="chunk" data-nb-ref-number="14" data-nb-words="23" data-nb-chars="136"><span class="idea" data-nb-ref-number="14" id="idea14" data-nb-words="23" data-nb-chars="136">„Tak, tak, čistá práce!“ zabručel Lorilleux. „Za pět minut se&nbsp;to&nbsp;slepí a&nbsp;musí to&nbsp;vydržet celý život… Jo&nbsp;jo, chudák Limonádovej kavalír!“</span></p>
          <p class="chunk" data-nb-ref-number="15" data-nb-words="90" data-nb-chars="501"><span class="idea" data-nb-ref-number="15" id="idea15" data-nb-words="90" data-nb-chars="501">A&nbsp;všichni čtyři svědci poplácávali klempíře po&nbsp;zádech, až&nbsp;se&nbsp;celý nahrbil. Gervaisa zatím líbala maminku Coupeauovou; usmívala se, ale přitom měla přece jen vlhké oči. Odpovídala na&nbsp;přerývané rady staré ženy: „Jen se&nbsp;nebojte, já&nbsp;udělám, co&nbsp;můžu. Kdyby se&nbsp;to&nbsp;náhodou nevyvedlo, mojí vinou to&nbsp;nebude. Ne, na&nbsp;to&nbsp;mám opravdu příliš velkou chuť být v&nbsp;životě šťastná a&nbsp;spokojená… No, ale už&nbsp;se&nbsp;stalo, stejně se&nbsp;na&nbsp;tom nedá nic změnit, viďte? Teď už&nbsp;je&nbsp;jen na&nbsp;něm a&nbsp;na mně, abychom se&nbsp;shodli a&nbsp;přičinili se.“</span></p>
          <p class="chunk" data-nb-ref-number="16" data-nb-words="119" data-nb-chars="738"><span class="idea" data-nb-ref-number="16" id="idea16" data-nb-words="119" data-nb-chars="738">A&nbsp;pak vykročili rovnou ke&nbsp;<em>Stříbrnému mlýnu</em>. Coupeau šel zavěšený s&nbsp;manželkou. Byli rozesmátí a&nbsp;kráčeli rychle, jako unášeni, na&nbsp;dvě stě kroků před ostatními; neviděli nic, ani domy, ani chodce, ani kočáry. Ohlušující rámus předměstských ulic doléhal k&nbsp;jejich uším jako hlas zvonů. Když přišli do&nbsp;vinárny, objednal Coupeau hned dvě láhve vína a&nbsp;nakrájenou šunku s&nbsp;chlebem do&nbsp;malé zasklené místnosti v&nbsp;přízemí, bez talířů a&nbsp;bez ubrusu, jen tak jako rychlé občerstvení. A&nbsp;když viděl, jak jsou Boche a&nbsp;Telecí nožička při chuti, poručil ještě třetí láhev a&nbsp;kus brieského sýra. Maminka Coupeauová neměla hlad, byla příliš zadýchaná, nelezlo jí&nbsp;to&nbsp;do&nbsp;krku. Gervaisa měla strašlivou žízeň a&nbsp;vypila několik sklenic vody, jen trochu obarvené vínem.</span></p>
          <p class="chunk" data-nb-ref-number="17" data-nb-words="15" data-nb-chars="90"><span class="idea" data-nb-ref-number="17" id="idea17" data-nb-words="15" data-nb-chars="90">„To je&nbsp;moje věc,“ prohlásil Coupeau, šel hned k&nbsp;výčepu a&nbsp;zaplatil čtyři franky pětadvacet.</span></p>
          <p class="chunk" data-nb-ref-number="18" data-nb-words="108" data-nb-chars="674"><span class="idea" data-nb-ref-number="18" id="idea18" data-nb-words="108" data-nb-chars="674">Zatím už&nbsp;byla jedna hodina a&nbsp;hosté se&nbsp;začínali scházet. První se&nbsp;objevila paní Fauconnierová, tlustá, ale ještě hezká žena. Měla na&nbsp;sobě květované šaty ze&nbsp;surového hedvábí s&nbsp;růžovou stuhou u&nbsp;krku a&nbsp;na hlavě čepec samá květina. Pak přišli pohromadě slečna Remanjouová, hubená jako věchýtek, ve&nbsp;svých věčných černých šatech, které snad nesvlékala ani na&nbsp;noc, a&nbsp;manželé Gaudronovi, on&nbsp;těžkopádný jako slon, hnědý kabát na&nbsp;něm při každém sebemenším pohybu div nepraskl, ona také velká a&nbsp;tlustá, vystrkujíc těhotné břicho, jehož šíři ještě zdůrazňovala křiklavě fialová sukně. Coupeau vysvětloval, že&nbsp;se&nbsp;nemá čekat na&nbsp;Perka, ten prý se&nbsp;k&nbsp;svatebčanům přidá na&nbsp;cestě k&nbsp;Saint-Denis.</span></p>
          <p class="chunk" data-nb-ref-number="19" data-nb-words="14" data-nb-chars="88"><span class="idea" data-nb-ref-number="19" id="idea19" data-nb-words="14" data-nb-chars="88">„No, to&nbsp;teda chytíme pěkný slejvák!“ vykřikla ve&nbsp;dveřích paní Leratová. „To si&nbsp;užijeme!“</span></p>
          <p class="chunk" data-nb-ref-number="20" data-nb-words="87" data-nb-chars="558"><span class="idea" data-nb-ref-number="20" id="idea20" data-nb-words="87" data-nb-chars="558">A&nbsp;zavolala všechny ke&nbsp;dveřím vinárny, ať&nbsp;se&nbsp;jdou podívat na&nbsp;ty&nbsp;mraky, inkoustově černé bouřkové mraky, jak se&nbsp;rychle stahují od&nbsp;jihu Paříže. Paní Leratová, Coupeauova nejstarší sestra, byla velká kostnatá mužatka, mluvící nosem, stažená v&nbsp;příliš širokých šatech hnědé bleší barvy, jejichž dlouhé třásně jí&nbsp;dodávaly vzezření hubeného pudla, který právě vylezl z&nbsp;vody. Pohrávala si&nbsp;se&nbsp;slunečníkem jako s&nbsp;hůlkou. Políbila Gervaisu a&nbsp;hned mluvila dál. „Nedovedete si&nbsp;představit to&nbsp;vedro na&nbsp;ulici; učiněná výheň… jako by&nbsp;vám někdo foukal oheň rovnou do&nbsp;obličeje!“</span></p>
          <p class="chunk" data-nb-ref-number="21" data-nb-words="55" data-nb-chars="304"><span class="idea" data-nb-ref-number="21" id="idea21" data-nb-words="55" data-nb-chars="304">A&nbsp;všichni začali rázem tvrdit, že&nbsp;už&nbsp;dlouho necítili ve&nbsp;vzduchu bouřku. Hned jak vyšli z&nbsp;kostela, věděl prý pan Madinier, že&nbsp;něco přijde. Lorilleux zas vykládal, že&nbsp;ho&nbsp;dneska v&nbsp;noci tak bolela kuří oka, že&nbsp;od&nbsp;tří hodin nemohl spát. Vždyť to&nbsp;také nemohlo jinak skončit, tři dny už&nbsp;je&nbsp;takové strašné vedro!</span></p>
          <p class="chunk" data-nb-ref-number="22" data-nb-words="30" data-nb-chars="180"><span class="idea" data-nb-ref-number="22" id="idea22" data-nb-words="30" data-nb-chars="180">„No, možná že&nbsp;se&nbsp;to&nbsp;rozežene,“ opakoval Coupeau, který stál u&nbsp;dveří a&nbsp;starostlivě vyhlížel na&nbsp;oblohu. „Čekáme už&nbsp;jen na&nbsp;sestru, kdyby přišla, mohli bysme snad přece jenom vyrazit.“</span></p>
          <p class="chunk" data-nb-ref-number="23" data-nb-words="43" data-nb-chars="279"><span class="idea" data-nb-ref-number="23" id="idea23" data-nb-words="43" data-nb-chars="279">Paní Lorilleuxová měla opravdu velké zpoždění. Paní Leratová se&nbsp;pro ni&nbsp;cestou stavila, ale protože ji&nbsp;zastihla, jak si&nbsp;teprve obléká šněrovačku, pohádaly se. Kostnatá vdova zašeptala bratrovi do&nbsp;ucha: „Nechala jsem ji&nbsp;radši být. Ta&nbsp;je&nbsp;naladěná…! Uvidíš, jaký bude dělat ksichty!“</span></p>
          <p class="chunk" data-nb-ref-number="24" data-nb-words="102" data-nb-chars="602"><span class="idea" data-nb-ref-number="24" id="idea24" data-nb-words="102" data-nb-chars="602">A&nbsp;svatebčané museli ještě čtvrt hodiny čekat, přešlapovat a&nbsp;tlačit se&nbsp;v&nbsp;lokále vinárny mezi mužskými, kteří si&nbsp;chodili na&nbsp;dvě deci k&nbsp;výčepu a&nbsp;vráželi do&nbsp;nich. Chvílemi se&nbsp;buďto Boche, paní Fauconnierová, anebo Telecí nožička oddělili od&nbsp;hloučku a&nbsp;šli se&nbsp;ven na&nbsp;chodník podívat, jak to&nbsp;vypadá. Nezdálo se&nbsp;už, že&nbsp;se&nbsp;to&nbsp;rozežene. Tma byla čím dál větší, vítr se&nbsp;honil těsně nad zemí a&nbsp;v&nbsp;náhlých závanech rozviřoval mračna bílého prachu. Při prvním zahřmění se&nbsp;slečna Remanjouová pokřižovala. Všichni vrhali starostlivé pohledy na&nbsp;kulaté hodiny, visící nad zrcadlem. Bylo už&nbsp;za&nbsp;pět minut tři čtvrti na&nbsp;dvě.</span></p>
          <p class="chunk" data-nb-ref-number="25" data-nb-words="8" data-nb-chars="54"><span class="idea" data-nb-ref-number="25" id="idea25" data-nb-words="8" data-nb-chars="54">„Už to&nbsp;tu&nbsp;máme!“ zvolal Coupeau. „Andělíčkové pláčou.“</span></p>
          <p class="chunk" data-nb-ref-number="26" data-nb-words="36" data-nb-chars="227"><span class="idea" data-nb-ref-number="26" id="idea26" data-nb-words="36" data-nb-chars="227">Prudký liják bičoval ulici, po&nbsp;níž utíkaly ženy a&nbsp;držely si&nbsp;oběma rukama sukně. A&nbsp;právě v&nbsp;tom božím dopuštění se&nbsp;konečně objevila paní Lorilleuxová, udýchaná, rozzuřená, zápolící ve&nbsp;dveřích s&nbsp;deštníkem, který se&nbsp;nechtěl zavřít.</span></p>
          <p class="chunk" data-nb-ref-number="27" data-nb-words="66" data-nb-chars="342"><span class="idea" data-nb-ref-number="27" id="idea27" data-nb-words="66" data-nb-chars="342">„Viděl tohle jakživ někdo!“ vypravila ze&nbsp;sebe. „Chytlo mě&nbsp;to&nbsp;hned u&nbsp;domu. Měla jsem chuť jít zpátky a&nbsp;zase se&nbsp;svlíknout. A&nbsp;měla jsem to&nbsp;namouduši udělat… No&nbsp;tohle je&nbsp;mi&nbsp;povedená svatba! Však jsem to&nbsp;říkala hned, aby se&nbsp;to&nbsp;odložilo na&nbsp;příští sobotu. A&nbsp;teď prší proto, že&nbsp;na&nbsp;mě&nbsp;nedali. Ale dobře jim tak! Dobře jim tak, ať&nbsp;se&nbsp;třeba nebe zboří!“</span></p>
          <p class="chunk" data-nb-ref-number="28" data-nb-words="102" data-nb-chars="639"><span class="idea" data-nb-ref-number="28" id="idea28" data-nb-words="102" data-nb-chars="639">Coupeau se&nbsp;ji&nbsp;pokoušel uchlácholit. Ale poslala ho&nbsp;k&nbsp;čertu. On&nbsp;jí&nbsp;ty&nbsp;šaty nezaplatí, jestli jsou zničené. Měla černé hedvábné šaty, v&nbsp;nichž se&nbsp;mohla málem zadusit; příliš úzký živůtek ji&nbsp;v&nbsp;ramenou škrtil a&nbsp;knoflíkové dírky byly celé roztažené, úzká přiléhavá sukně jí&nbsp;tak svírala stehna, že&nbsp;mohla dělat jen drobounké krůčky. Přesto její toaleta působila na&nbsp;všechny přítomné dámy, takže závistivě špulily ústa, Lorilleuxová jako by&nbsp;ani neviděla Gervaisu, sedící vedle maminky Coupeauové. Zavolala na&nbsp;manžela a&nbsp;řekla si&nbsp;mu&nbsp;o&nbsp;kapesník. Potom v&nbsp;koutě lokálu přepečlivě utírala jednu po&nbsp;druhé každou kapičku deště, která se&nbsp;na&nbsp;hedvábí uchytila.</span></p>
          <p class="chunk" data-nb-ref-number="29" data-nb-words="145" data-nb-chars="903"><span class="idea" data-nb-ref-number="29" id="idea29" data-nb-words="145" data-nb-chars="903">Mezitím liják najednou přestal. Udělala se&nbsp;ještě větší tma, skoro jako v&nbsp;noci, kalná olověná tma, rozrývaná velikými blesky. Telecí nožička rozhlašoval v&nbsp;žertu, že&nbsp;to&nbsp;asi budou padat faráři. A&nbsp;najednou propukla bouře s&nbsp;největší zuřivostí. Celou půlhodinu lilo jako z&nbsp;konve a&nbsp;bez ustání duněl hrom. Mužští stáli u&nbsp;dveří, dívali se&nbsp;na&nbsp;šedou stěnu lijavce a&nbsp;pozorovali, jak se&nbsp;rozvodňují stružky u&nbsp;chodníků a&nbsp;jak se&nbsp;rozstřikují šplíchající kapky, vyskakující nad loužemi. Ženy seděly celé vyděšené a&nbsp;zakrývaly si&nbsp;oči rukama. Nikdo už&nbsp;nemluvil, nikomu nebylo najednou do&nbsp;řeči. Boche se&nbsp;pokusil zavtipkovat nad tím hromobitím, že&nbsp;prý to&nbsp;asi na&nbsp;svatého Petra přišlo kýchání, ale nikdo se&nbsp;ani neusmál. Když však přestalo hřímat tak často a&nbsp;bouřka se&nbsp;konečně vzdalovala, začali být všichni zas netrpěliví, rozčilovali se, nadávali a&nbsp;hrozili mrakům pěstí. Z&nbsp;popelavě šedé oblohy teď padal drobný, nekonečný déšť.</span></p>
          <p class="chunk" data-nb-ref-number="30" data-nb-words="14" data-nb-chars="91"><span class="idea" data-nb-ref-number="30" id="idea30" data-nb-words="14" data-nb-chars="91">„Jsou už&nbsp;dvě hodiny pryč!“ rozkřikla se&nbsp;paní Lorilleuxová. „Přece tady nezůstaneme na&nbsp;noc!“</span></p>
          <p class="chunk" data-nb-ref-number="31" data-nb-words="94" data-nb-chars="526"><span class="idea" data-nb-ref-number="31" id="idea31" data-nb-words="94" data-nb-chars="526">Slečna Remanjouová nadhodila, že&nbsp;by&nbsp;si&nbsp;přece jen mohli vyjít za&nbsp;město, i&nbsp;kdyby měli zůstat jen u&nbsp;hradebních příkopů, ale všichni svatebčané se&nbsp;proti tomu s&nbsp;křikem ohradili; vždyť budou cesty asi pěkně vypadat, a&nbsp;ani by&nbsp;si&nbsp;člověk nemohl sednout do&nbsp;trávy. A&nbsp;pak, nezdá se, že&nbsp;je&nbsp;po&nbsp;všem, dost možná, že&nbsp;přijde ještě jeden slejvák. Coupeau se&nbsp;díval na&nbsp;promočeného dělníka, jak si&nbsp;to&nbsp;na&nbsp;ulici klidně vykračuje v&nbsp;dešti, a&nbsp;prohodil: „Jestli na&nbsp;nás ten moula Perko teď čeká na&nbsp;saintdeniské silnici, tak se&nbsp;nemusí bát, že&nbsp;chytí úžeh!“</span></p>
          <p class="chunk" data-nb-ref-number="32" data-nb-words="237" data-nb-chars="1396"><span class="idea" data-nb-ref-number="32" id="idea32" data-nb-words="237" data-nb-chars="1396">Všichni se&nbsp;tomu museli smát. Ale rozmrzelost vzrůstala. Začalo už&nbsp;to&nbsp;být doopravdy k&nbsp;vzteku. Musí se&nbsp;k&nbsp;něčemu rozhodnout. Přece tu&nbsp;nebudou takhle na&nbsp;sebe civět až&nbsp;do&nbsp;večeře. A&nbsp;tak si&nbsp;celou čtvrthodinu, zatímco venku vytrvale pršelo dál, lámali hlavu, co&nbsp;dělat. Telecí nožička navrhoval, aby si&nbsp;zahráli karty. Boche, libující si&nbsp;v&nbsp;lechtivých řečech, tvrdil, že&nbsp;zná moc legrační společenskou hru na&nbsp;zpovědníka. Paní Gaudronová nadhodila, aby šli na&nbsp;topinky do&nbsp;Clignancourtské ulice. Paní Leratová zas chtěla, aby se&nbsp;vyprávěly anekdoty. Gaudron, ten se&nbsp;nenudil, vždyť je&nbsp;jim tu&nbsp;prý docela dobře, jenom prý by&nbsp;se&nbsp;mohlo hned začít s&nbsp;večeří. A&nbsp;při každém návrhu se&nbsp;hádali mezi sebou a&nbsp;rozčilovali. To&nbsp;prý je&nbsp;pitomé, všichni by&nbsp;při tom nudou usnuli. Vypadali by&nbsp;jako malí kluci. Když nakonec Lorilleux, který také chtěl přijít se&nbsp;svou troškou do&nbsp;mlýna, navrhl, že&nbsp;by&nbsp;se&nbsp;prostě mohli projít po&nbsp;okrajových bulvárech až&nbsp;ke&nbsp;hřbitovu Père-Lachaise a&nbsp;tam se, bude-li dost času, podívat na&nbsp;hrob Heloisy a&nbsp;Abélarda, paní Lorilleuxová to&nbsp;už&nbsp;nevydržela a&nbsp;vybuchla. Ona tedy půjde domů. Ano, to&nbsp;udělá. Copak si&nbsp;tu&nbsp;z&nbsp;člověka dělají blázny? Ona se&nbsp;celá oblékne, dokonce v&nbsp;tom zmokne, a&nbsp;pak tu&nbsp;má&nbsp;takhle dřepět ve&nbsp;sprosté vinárně? Ne, ne, takovéhle svatby už&nbsp;má&nbsp;tak akorát dost, to&nbsp;bude stokrát radši doma v&nbsp;bytě. Coupeau s&nbsp;Lorilleuxem jí&nbsp;museli zastoupit dveře. Křičela: „Pusťte mě! Pusťte mě! Povídám, že&nbsp;jdu domů!“</span></p>
          <p class="chunk" data-nb-ref-number="33" data-nb-words="27" data-nb-chars="175"><span class="idea" data-nb-ref-number="33" id="idea33" data-nb-words="27" data-nb-chars="175">Když se&nbsp;manželovi podařilo ji&nbsp;trochu uklidnit, popošel Coupeau k&nbsp;Gervaise, která pořád seděla klidně ve&nbsp;svém koutku a&nbsp;povídala si&nbsp;s&nbsp;maminkou Coupeauovou a&nbsp;paní Fauconnierovou.</span></p>
          <p class="chunk" data-nb-ref-number="34" data-nb-words="14" data-nb-chars="82"><span class="idea" data-nb-ref-number="34" id="idea34" data-nb-words="14" data-nb-chars="82">„Vždyť vy&nbsp;jste ještě nic nenavrhla!“ promluvil na&nbsp;ni; ještě si&nbsp;netroufal jí&nbsp;tykat.</span></p>
          <p class="chunk" data-nb-ref-number="35" data-nb-words="30" data-nb-chars="162"><span class="idea" data-nb-ref-number="35" id="idea35" data-nb-words="30" data-nb-chars="162">„Božínku, mně je&nbsp;to&nbsp;přece jedno!“ odpověděla a&nbsp;usmála se. „Já nejsem nijak vybíravá. Ať&nbsp;se&nbsp;půjde ven, nebo ne, já&nbsp;se&nbsp;přizpůsobím. Je&nbsp;mi&nbsp;dobře, co&nbsp;můžu chtít víc?“</span></p>
          <p class="chunk" data-nb-ref-number="36" data-nb-words="61" data-nb-chars="352"><span class="idea" data-nb-ref-number="36" id="idea36" data-nb-words="61" data-nb-chars="352">A&nbsp;z&nbsp;obličeje jí&nbsp;opravdu zářila radost, klid a&nbsp;mír. Po&nbsp;celou dobu, co&nbsp;tu&nbsp;byla společnost shromážděna, mluvila na&nbsp;každého tichým a&nbsp;trochu dojatým hlasem, tvářila se&nbsp;rozumně a&nbsp;nepletla se&nbsp;do&nbsp;hádek. Za&nbsp;bouřky zůstala sedět a&nbsp;upřeně se&nbsp;dívala na&nbsp;blesky, jako by&nbsp;v&nbsp;jejich náhlém svitu viděla ve&nbsp;velké dálce, ve&nbsp;vzdálené budoucnosti, něco vážného a&nbsp;hrozivého.</span></p>
          <p class="chunk" data-nb-ref-number="37" data-nb-words="34" data-nb-chars="220"><span class="idea" data-nb-ref-number="37" id="idea37" data-nb-words="34" data-nb-chars="220">Ale pan Madinier také ještě nic nenavrhl. Stál opřený o&nbsp;nálevní pult, šosy u&nbsp;fraku měl rozhrnuté a&nbsp;uchovával si&nbsp;vážnost a&nbsp;důstojnost samostatného podnikatele. Nakonec si&nbsp;odplivl dlouhým obloukem a&nbsp;zakoulel velkýma očima.</span></p>
          <p class="chunk" data-nb-ref-number="38" data-nb-words="9" data-nb-chars="56"><span class="idea" data-nb-ref-number="38" id="idea38" data-nb-words="9" data-nb-chars="56">„Víte co?“ promluvil. „Mohli bychom třeba jít do&nbsp;muzea…“</span></p>
          <p class="chunk" data-nb-ref-number="39" data-nb-words="12" data-nb-chars="76"><span class="idea" data-nb-ref-number="39" id="idea39" data-nb-words="12" data-nb-chars="76">Pohladil si&nbsp;bradu a&nbsp;zpod přivřených víček se&nbsp;tázavě rozhlédl po&nbsp;společnosti.</span></p>
          <p class="chunk" data-nb-ref-number="40" data-nb-words="28" data-nb-chars="167"><span class="idea" data-nb-ref-number="40" id="idea40" data-nb-words="28" data-nb-chars="167">„Jsou tam všelijaké starožitnosti, sochy, spousta věcí. Je&nbsp;to&nbsp;velmi poučné… Dost možná, že&nbsp;to&nbsp;třeba ještě neznáte. Ale stojí to&nbsp;věru za&nbsp;vidění, aspoň jednou v&nbsp;životě!“</span></p>
          <p class="chunk" data-nb-ref-number="41" data-nb-words="116" data-nb-chars="690"><span class="idea" data-nb-ref-number="41" id="idea41" data-nb-words="116" data-nb-chars="690">Svatebčané se&nbsp;po&nbsp;sobě tázavě podívali. Ne, Gervaisa to&nbsp;opravdu nezná, paní Fauconnierová také ne, ani Boche, ani nikdo z&nbsp;ostatních. Coupeau tam snad jednou v&nbsp;neděli zašel, ale dobře už&nbsp;prý se&nbsp;nepamatuje. Přesto ještě rozvažovali, když tu&nbsp;paní Lorilleuxová, na&nbsp;kterou pan Madinier svým vážným vystupováním udělal velký dojem, najednou prohlásila, že&nbsp;je&nbsp;to&nbsp;velice dobrý nápad a&nbsp;že by&nbsp;se&nbsp;to&nbsp;docela slušelo. Když už&nbsp;na&nbsp;to&nbsp;obětovali den a&nbsp;když už&nbsp;jsou oblečeni, tak ať&nbsp;se&nbsp;aspoň podívají někam, kde se&nbsp;zároveň poučí. Všichni s&nbsp;ní souhlasili. A&nbsp;tak, protože pořád ještě trochu pršelo, vypůjčili si&nbsp;od&nbsp;vinárníka staré deštníky, modré, zelené a&nbsp;hnědé, které tam hosté zapomněli, a&nbsp;vyrazili do&nbsp;muzea.</span></p>
          <p class="chunk" data-nb-ref-number="42" data-nb-words="71" data-nb-chars="470"><span class="idea" data-nb-ref-number="42" id="idea42" data-nb-words="71" data-nb-chars="470">Průvod svatebčanů zahnul doprava a&nbsp;kráčel saintdeniským předměstím dolů k&nbsp;Paříži. Coupeau s&nbsp;Gervaisou zase předhonili ostatní a&nbsp;šli napřed. Pan Madinier teď vedl paní Lorilleuxovou, protože matka Coupeauová zůstala ve&nbsp;vinárně, že&nbsp;prý by&nbsp;tak daleko nedošla. Za&nbsp;nimi se&nbsp;ubírali Lorilleux s&nbsp;paní Leratou, Boche s&nbsp;paní Fauconnierovou, Telecí nožička se&nbsp;slečnou Remanjouovou a&nbsp;nakonec manželé Gaudronovi. Bylo jich celkem dvanáct, ale táhli se&nbsp;po&nbsp;chodníku jako dlouhý průvod.</span></p>
          <p class="chunk" data-nb-ref-number="43" data-nb-words="77" data-nb-chars="450"><span class="idea" data-nb-ref-number="43" id="idea43" data-nb-words="77" data-nb-chars="450">„My jsme v&nbsp;tom prsty neměli, to&nbsp;mi&nbsp;můžete věřit!“ vykládala Lorilleuxová panu Madinierovi. „Nevím, kde ji&nbsp;sebral, nebo spíš to&nbsp;víme až&nbsp;moc dobře. Ale nemůžeme nic říkat, to&nbsp;víte… Manžel jim musel koupit snubní prsteny. A&nbsp;dneska ráno, sotva jsme vstali, jsme jim museli půjčit deset franků, aby svatba vůbec mohla být… Nevěsta a&nbsp;nepřivede si&nbsp;na&nbsp;svatbu jediného příbuzného! Říká, že&nbsp;má&nbsp;v&nbsp;Paříži sestru a&nbsp;ta že&nbsp;má&nbsp;uzenářství. Pročpak ji&nbsp;tedy nepozvala?“</span></p>
          <p class="chunk" data-nb-ref-number="44" data-nb-words="13" data-nb-chars="81"><span class="idea" data-nb-ref-number="44" id="idea44" data-nb-words="13" data-nb-chars="81">Zarazila se&nbsp;a&nbsp;ukázala na&nbsp;Gervaisu, která na&nbsp;svažujícím se&nbsp;chodníku silně kulhala.</span></p>
          <p class="chunk" data-nb-ref-number="45" data-nb-words="12" data-nb-chars="69"><span class="idea" data-nb-ref-number="45" id="idea45" data-nb-words="12" data-nb-chars="69">„Jen se&nbsp;na&nbsp;ni&nbsp;podívejte! Viděl to&nbsp;jakživ někdo…? Taková pajda jedna!“</span></p>
          <p class="chunk" data-nb-ref-number="46" data-nb-words="82" data-nb-chars="488"><span class="idea" data-nb-ref-number="46" id="idea46" data-nb-words="82" data-nb-chars="488">A&nbsp;to slovo pajda se&nbsp;hned rozneslo mezi svatebčany. Lorilleux se&nbsp;škodolibě pochechtával a&nbsp;tvrdil, že&nbsp;by&nbsp;jí&nbsp;tak měli odteďka říkat. Ale paní Fauconnierová se&nbsp;Gervaisy zastala. Neměli prý by&nbsp;se&nbsp;jí&nbsp;posmívat, je&nbsp;vždycky čistá jako ze&nbsp;škatulky a&nbsp;práce zastane jako nikdo jiný, když je&nbsp;to&nbsp;zapotřebí. Paní Leratová, která byla vždycky samá dvojsmyslná narážka, prohlásila o&nbsp;nevěstině chromé noze, že&nbsp;je&nbsp;to&nbsp;„smilná pacička“ a&nbsp;že prý to&nbsp;má&nbsp;hodně mužských rádo; ale nechtěla to&nbsp;nijak blíž vysvětlit.</span></p>
          <p class="chunk" data-nb-ref-number="47" data-nb-words="265" data-nb-chars="1812"><span class="idea" data-nb-ref-number="47" id="idea47" data-nb-words="265" data-nb-chars="1812">Svatebčané vešli ze&nbsp;Saintdeniské ulice a&nbsp;přecházeli bulvár. Chvíli museli čekat před proudem povozů, než se&nbsp;odhodlali vykročit do&nbsp;jízdní dráhy, kterou průtrž mračen proměnila v&nbsp;záplavu rozteklého bláta. Znovu se&nbsp;dalo do&nbsp;deště a&nbsp;svatebčané otevřeli deštníky. Ženy si&nbsp;pod těmi žalostnými sešlými paraplaty, kymácejícími se&nbsp;mužům v&nbsp;rukách, úzkostlivě držely vykasané sukně a&nbsp;celý průvod se&nbsp;vlekl přes moře bláta od&nbsp;jednoho chodníku k&nbsp;druhému. Dva uličníci začali najednou pokřikovat: „Maškary jdou!“ Chodci se&nbsp;sbíhali a&nbsp;za výklady krámků se&nbsp;objevily rozveselené obličeje prodavačů, vystupujících na&nbsp;špičky. Uprostřed hemžícího se&nbsp;davu a&nbsp;na šedivém pozadí zmoklého bulváru se&nbsp;přecházející dvojice vyjímaly jako křiklavé skvrny; sytě modré šaty Gervaisiny, světlé květované šaty paní Fauconnierové a&nbsp;Bochovy kanárkově žluté kalhoty. Svátečně vystrojený Coupeau v&nbsp;lesknoucím se&nbsp;redingotu a&nbsp;pan Madinier ve&nbsp;fraku se&nbsp;pohybovali tak prkenně, že&nbsp;to&nbsp;opravdu vypadalo, jako by&nbsp;to&nbsp;dělali z&nbsp;žertu při nějakém maškarním průvodu, kdežto krásná toaleta paní Lorilleuxové, třepení paní Leratové a&nbsp;odřená sukně slečny Remanjouové tvořily směsici módy z&nbsp;různých dob a&nbsp;vystavovaly na&nbsp;odiv koketní rekvizity přepychu chudých. Největší veselí však budily klobouky pánů: staré klobouky, vytažené ze&nbsp;skříní, kde dávno ztratily všechen lesk, nesmírně komických tvarů, vysoké cylindry, nahoru se&nbsp;rozšiřující nebo zase do&nbsp;špičky, s&nbsp;nevídanými střechami, vyhrnutými, rovnými, příliš širokými nebo příliš úzkými. Ještě větší smích však vzbudila až&nbsp;na&nbsp;konci jako závěr průvodu paní Gaudronová, vykračující si&nbsp;v&nbsp;křiklavě fialových šatech a&nbsp;nesoucí před sebou obrovské požehnané břicho, které ještě vystrkovala. Svatebčany však ani nenapadlo, aby přidali do&nbsp;kroku, dobromyslně se&nbsp;smáli všem vtipům a&nbsp;dělalo jim dobře, že&nbsp;jsou středem pozornosti.</span></p>
          <p class="chunk" data-nb-ref-number="48" data-nb-words="21" data-nb-chars="140"><span class="idea" data-nb-ref-number="48" id="idea48" data-nb-words="21" data-nb-chars="140">„Koukejte, nevěsta!“ vykřikl jeden z&nbsp;uličníků a&nbsp;ukázal na&nbsp;paní Gaudronovou. „Hrome, ta&nbsp;má&nbsp;smůlu, chuděra, spolkla nějakou moc velkou pecku!“</span></p>
          <p class="chunk" data-nb-ref-number="49" data-nb-words="50" data-nb-chars="296"><span class="idea" data-nb-ref-number="49" id="idea49" data-nb-words="50" data-nb-chars="296">Všichni se&nbsp;dali do&nbsp;smíchu. Telecí nožička se&nbsp;otočil a&nbsp;prohlásil, tohle že&nbsp;se&nbsp;tomu uličníkovi povedlo. Nejvíc ze&nbsp;všech se&nbsp;smála sama klempířka a&nbsp;vystrkovala břicho ještě víc. Vždyť to&nbsp;není žádná hanba, naopak! Leckterá dáma prý už&nbsp;po&nbsp;ní&nbsp;cestou závistivě pošilhávala, protože by&nbsp;ho&nbsp;chtěla mít taky.</span></p>
          <p class="chunk" data-nb-ref-number="50" data-nb-words="52" data-nb-chars="318"><span class="idea" data-nb-ref-number="50" id="idea50" data-nb-words="52" data-nb-chars="318">Vešli do&nbsp;ulice Cléry a&nbsp;potom se&nbsp;pustili ulicí Mail. Na&nbsp;Vítězném náměstí došlo k&nbsp;zastávce. Nevěstě se&nbsp;rozvázala na&nbsp;levé botě tkanička. Pod sochou Ludvíka XIV. se&nbsp;všichni shlukli kolem ní, než si&nbsp;ji&nbsp;zaváže, a&nbsp;vtipkovali, že&nbsp;při tom ukazuje kousek lýtka. Konečně seběhli ulicí Croix-des-Petits-Champs a&nbsp;dorazili k&nbsp;Louvru.</span></p>
          <p class="chunk" data-nb-ref-number="51" data-nb-words="8" data-nb-chars="48"><span class="idea" data-nb-ref-number="51" id="idea51" data-nb-words="8" data-nb-chars="48">Pan Madinier se&nbsp;galantně nabídl, že&nbsp;půjde první.</span></p>
          <p class="chunk" data-nb-ref-number="52" data-nb-words="162" data-nb-chars="982"><span class="idea" data-nb-ref-number="52" id="idea52" data-nb-words="162" data-nb-chars="982">Je&nbsp;prý to&nbsp;tam strašně velké a&nbsp;mohli by&nbsp;zabloudit. A&nbsp;on tu&nbsp;mimoto zná všechna krásná místa, protože sem často chodíval s&nbsp;jedním umělcem, moc vzdělaným člověkem, jedna velká kartonážní firma od&nbsp;něho kupuje obrázky a&nbsp;lepí je&nbsp;na&nbsp;krabice. Když se&nbsp;svatebčané nahrnuli dole do&nbsp;asyrského muzea, naskočila jim málem husí kůže. Hrome, teplo tady zrovna nemají! Z&nbsp;toho sálu by&nbsp;byl výborný sklep. A&nbsp;dvojice si&nbsp;pomalu vykračovaly mezi kamennými kolosy a&nbsp;mohly si&nbsp;krky vyvrátit, jak vyvalovaly oči na&nbsp;bohy z&nbsp;černého mramoru, mlčenlivé se&nbsp;tyčící ve&nbsp;své hieratické strnulosti, na&nbsp;obludná zvířata, napůl kočky a&nbsp;napůl ženy s&nbsp;mrtvolnými obličeji, tenkými nosy a&nbsp;odulými rty. Všichni usoudili, že&nbsp;je&nbsp;to&nbsp;hrozně ošklivé. To&nbsp;dneska se&nbsp;prý z&nbsp;kamene dělají sakramentsky hezčí sochy. Před fénickým nápisem zůstali stát úplně zkoprnělí. Kdo to&nbsp;jakživ viděl, takovouhle škrábanici přece nikdo nemohl nikdy přečíst! Ale pan Madinier už&nbsp;stál s&nbsp;paní Lorilleuxovou na&nbsp;schodišti a&nbsp;volal na&nbsp;ně&nbsp;pod klenutým stropem:</span></p>
          <p class="chunk" data-nb-ref-number="53" data-nb-words="15" data-nb-chars="85"><span class="idea" data-nb-ref-number="53" id="idea53" data-nb-words="15" data-nb-chars="85">„Pojďte! Tyhle staré krámy, to&nbsp;nic není… Ale v&nbsp;prvním patře, tam teprv něco uvidíte!“</span></p>
          <p class="chunk" data-nb-ref-number="54" data-nb-words="50" data-nb-chars="301"><span class="idea" data-nb-ref-number="54" id="idea54" data-nb-words="50" data-nb-chars="301">Přísné prostředí holého schodiště na&nbsp;ně&nbsp;zapůsobilo tak, že&nbsp;rázem zvážněli. A&nbsp;ještě větší dojem na&nbsp;ně&nbsp;udělal skvostný zřízenec ve&nbsp;zlatě prýmkované livreji s&nbsp;červenou vestou, který stál na&nbsp;plošině nad schody, jako by&nbsp;tam na&nbsp;ně&nbsp;už&nbsp;čekal. Uctivě a&nbsp;potichu, téměř po&nbsp;špičkách, vešli do&nbsp;Francouzské galerie.</span></p>
          <p class="chunk" data-nb-ref-number="55" data-nb-words="101" data-nb-chars="607"><span class="idea" data-nb-ref-number="55" id="idea55" data-nb-words="101" data-nb-chars="607">Bez zastávky procházeli řadou oddělených salonků a&nbsp;dívali se&nbsp;na&nbsp;míjející obrazy, kterých bylo příliš mnoho, než aby si&nbsp;je&nbsp;mohli prohlédnout; viděli jen samé zlacené rámy. To&nbsp;by&nbsp;člověk musel před každým nejmíň hodinu stát, kdyby tomu měl porozumět. Safraporte, tolika obrazů, a&nbsp;ani konce to&nbsp;nebere! Ale že&nbsp;v&nbsp;tom asi musí být peněz, co? Až&nbsp;docela na&nbsp;konci je&nbsp;pan Madinier najednou zastavil před <em>Prámem trosečníků z&nbsp;Medusy</em> a&nbsp;vykládal jim, co&nbsp;obraz představuje. Všichni ho&nbsp;bez hnutí dojatě poslouchali a&nbsp;ani nedutali. Když vykročili zas dál, vyjádřil Boche všeobecný dojem a&nbsp;prohlásil, že&nbsp;je&nbsp;to&nbsp;náramně zdařilé.</span></p>
          <p class="chunk" data-nb-ref-number="56" data-nb-words="86" data-nb-chars="523"><span class="idea" data-nb-ref-number="56" id="idea56" data-nb-words="86" data-nb-chars="523">V&nbsp;Apollonově galerii udivila svatebčany především podlaha, hladká a&nbsp;lesklá parketová podlaha, v&nbsp;níž se&nbsp;nohy laviček odrážely jako v&nbsp;zrcadle. Slečna Remanjouová zavírala oči, protože jí&nbsp;připadalo, že&nbsp;jde po&nbsp;vodě. Na&nbsp;paní Gaudronovou volali, aby jen šoupala nohama, kvůli svému stavu. Pan Madinier jim chtěl ukázat zlacení a&nbsp;malby na&nbsp;stropě, ale málem by&nbsp;si&nbsp;byli vyvrátili krky, a&nbsp;stejně tam nic neviděli. Než tedy vešli do&nbsp;čtverhranného salonu, ukázal jim jedno okno a&nbsp;řekl: „Tady je&nbsp;balkon, odkud Karel IX. střílel na&nbsp;lid.“</span></p>
          <p class="chunk" data-nb-ref-number="57" data-nb-words="113" data-nb-chars="689"><span class="idea" data-nb-ref-number="57" id="idea57" data-nb-words="113" data-nb-chars="689">Mezitím hlídal konec průvodu. Uprostřed čtverhranného salonu dal rukou znamení, aby zůstali stát. „Všechno tady jsou jen samá mistrovská díla!“ zašeptal polohlasně jako v&nbsp;kostele. Obcházeli salon dokola. Gervaisa se&nbsp;zeptala, co&nbsp;představuje obraz <em>Svatba v&nbsp;Káni Galilejské</em>: je&nbsp;prý hloupé, že&nbsp;se&nbsp;nenapíše hned na&nbsp;rám, co&nbsp;to&nbsp;je. Coupeau se&nbsp;zastavil před Monou Lisou a&nbsp;tvrdil, že&nbsp;je&nbsp;podobná jeho tetě. Boche a&nbsp;Telecí nožička se&nbsp;uchechtávali a&nbsp;ukazovali si&nbsp;po&nbsp;očku na&nbsp;nahé ženy; hlavně je&nbsp;přiváděla do&nbsp;vytržení Antiopina stehna. A&nbsp;vzadu až&nbsp;na&nbsp;konci průvodu zůstali stát manželé Gaudronovi před Murillovou Madonou; dojatě a&nbsp;přihlouple se&nbsp;na&nbsp;ni&nbsp;dívali, on&nbsp;s&nbsp;otevřenými ústy, ona s&nbsp;rukama na&nbsp;břiše.</span></p>
          <p class="chunk" data-nb-ref-number="58" data-nb-words="77" data-nb-chars="456"><span class="idea" data-nb-ref-number="58" id="idea58" data-nb-words="77" data-nb-chars="456">Když obešli celý salon, tvrdil pan Madinier, že&nbsp;by&nbsp;si&nbsp;to&nbsp;měli prohlédnout ještě jednou; stojí prý to&nbsp;za&nbsp;to. Obletoval paní Lorilleuxovou kvůli jejím hedvábným šatům; když se&nbsp;ho&nbsp;na&nbsp;něco ptala, pokaždé jí&nbsp;vážně odpovídal s&nbsp;nesmírnou jistotou a&nbsp;sebedůvěrou. Když se&nbsp;zajímala o&nbsp;Tizianovu Milenku, protože prý má&nbsp;podobně nazrzlé vlasy jako ona, tvrdil, že&nbsp;je&nbsp;to&nbsp;Krásná Ferronièrová, jedna z&nbsp;milenek Jindřicha IV., a&nbsp;že o&nbsp;ní nedávno hráli drama v&nbsp;divadle Ambigu.</span></p>
          <p class="chunk" data-nb-ref-number="59" data-nb-words="231" data-nb-chars="1490"><span class="idea" data-nb-ref-number="59" id="idea59" data-nb-words="231" data-nb-chars="1490">Pak se&nbsp;svatebčané pustili do&nbsp;dlouhé galerie, kde je&nbsp;vystavena italská a&nbsp;flámská škola. Zase obrazy, pořád jen obrazy, samí svatí, muži a&nbsp;ženy s&nbsp;divnými obličeji, kterým nerozuměli, dočista černé krajiny, zvířata celá žlutá, zmatená směsice lidí a&nbsp;věcí, z&nbsp;jejichž prudkých křiklavých barev je&nbsp;začínala notně bolet hlava. Pan Madinier už&nbsp;nic neříkal a&nbsp;jen pomalu vedl svůj průvod; všichni šli za&nbsp;ním ve&nbsp;spořádaném dvojstupu se&nbsp;zkroucenými krky a&nbsp;těkajícíma očima. Před jejich vyjevenou nevědomostí tu&nbsp;míjela celá staletí umění, strohost a&nbsp;jemnost primitivů quattrocenta, okázalá nádhera Benátčanů, bujný život a&nbsp;krásné světlo Holanďanů. Ale nejvíce ze&nbsp;všeho se&nbsp;jim líbili malíři, kteří tu&nbsp;obrazy kopírovali; malovali si&nbsp;tu&nbsp;klidně u&nbsp;svých stojanů, mezi spoustou přecházejících lidí a&nbsp;nedali se&nbsp;ničím vyrušit. Především je&nbsp;zaujala jedna stará dáma, která stála na&nbsp;vysokých štaflích a&nbsp;na obrovském plátně malovala zednickou štětkou blankytnou oblohu. Mezitím se&nbsp;poznenáhlu rozneslo, že&nbsp;je&nbsp;v&nbsp;Louvru na&nbsp;návštěvě celá svatba. Malíři se&nbsp;sbíhali a&nbsp;zubili se&nbsp;od&nbsp;ucha k&nbsp;uchu, zvědavci se&nbsp;usazovali už&nbsp;napřed na&nbsp;lavičkách, aby si&nbsp;mohli pohodlně prohlédnout celý průvod, až&nbsp;půjde kolem, a&nbsp;dozorci se&nbsp;kousali do&nbsp;rtů, aby zadrželi žertovné poznámky. A&nbsp;svatebčané, už&nbsp;unavení, přestávali uctivě našlapovat, vlekli za&nbsp;sebou těžké boty pobité cvočky a&nbsp;cvakali hlasitě podpatky po&nbsp;parketách jako dupající splašené stádo, které někdo vypustil do&nbsp;těchto tichých a&nbsp;důstojných holých sálů, lesknoucích se&nbsp;čistotou.</span></p>
          <p class="chunk" data-nb-ref-number="60" data-nb-words="52" data-nb-chars="323"><span class="idea" data-nb-ref-number="60" id="idea60" data-nb-words="52" data-nb-chars="323">Pan Madinier mlčel; chystal jim překvapení. Zamířil přímo k&nbsp;Rubensovu <em>Posvícení</em>. A&nbsp;tam, pořád beze slova, jen šibalsky zamrkal a&nbsp;ukázal na&nbsp;plátno. Dámy přimáčkly nosy až&nbsp;na&nbsp;obraz a&nbsp;vypískly. Pak se&nbsp;otočily pryč a&nbsp;byly celé rudé. Ale mužští je&nbsp;tam zdržovali, rozpustile se&nbsp;chechtali a&nbsp;hledali všelijaké neslušné podrobnosti.</span></p>
          <p class="chunk" data-nb-ref-number="61" data-nb-words="32" data-nb-chars="209"><span class="idea" data-nb-ref-number="61" id="idea61" data-nb-words="32" data-nb-chars="209">„Jen se&nbsp;podívejte!“ říkal pořád Boche. „Tohleto stojí za&nbsp;ty&nbsp;peníze! Tady jeden blije. A&nbsp;támhleten zrovna kropí pampelišky. A&nbsp;tenhle, panečku, a&nbsp;tenhleten…! To&nbsp;namouduši, to&nbsp;jsou mi&nbsp;nějací vykutálení ptáčkové!“</span></p>
          <p class="chunk" data-nb-ref-number="62" data-nb-words="16" data-nb-chars="101"><span class="idea" data-nb-ref-number="62" id="idea62" data-nb-words="16" data-nb-chars="101">„Pojďte!“ ozval se&nbsp;pan Madinier, nadšený svým úspěchem. „Jinak už&nbsp;tady není k&nbsp;vidění nic zajímavého.“</span></p>
          <p class="chunk" data-nb-ref-number="63" data-nb-words="293" data-nb-chars="1867"><span class="idea" data-nb-ref-number="63" id="idea63" data-nb-words="293" data-nb-chars="1867">Svatebčané se&nbsp;tedy vrátili, kudy přišli, a&nbsp;znovu procházeli čtver­hranným salonem a&nbsp;Apollonovou galerií. Paní Leratová se&nbsp;slečnou Remanjouovou naříkaly, že&nbsp;už&nbsp;necítí nohy. Ale pan Madinier chtěl ještě Lorilleuxovi ukázat staré šperky. Je&nbsp;to&nbsp;prý hned vedle, v&nbsp;takové malé místnosti, trefí tam i&nbsp;poslepu. Ale přece jen se&nbsp;spletl a&nbsp;vodil celý průvod nazdařbůh sedmi nebo osmi dlouhými sály, liduprázdnými a&nbsp;chladnými, kde byly jen řady přísných vitrín, s&nbsp;obrovským množstvím všelijakých rozbitých hrnců a&nbsp;šeredných figurek. Svatebčanům bylo zima a&nbsp;nudili se, jak zákon káže. Potom, jak hledali nějaký východ, se&nbsp;najednou dostali do&nbsp;oddělení grafiky. A&nbsp;nastalo další dlouhé putování mezi kresbami, které nebraly konce, salonek za&nbsp;salonkem a&nbsp;v&nbsp;nich vůbec nic zábavného, jen na&nbsp;zdech samé počmárané papíry za&nbsp;sklem. Pan Madinier začal propadat panice, ale nechtěl pořád před ostatními přiznat, že&nbsp;zabloudil, pustil se&nbsp;po&nbsp;nějakém schodišti a&nbsp;vyvedl celou společnost o&nbsp;poschodí výš. Teď zas putovali námořním muzeem mezi samými modely přístrojů a&nbsp;děl, mapami mořského dna a&nbsp;koráby, velkými jako dětská hračka. Po&nbsp;čtvrthodině chůze, dost daleko odtud, narazili zas na&nbsp;nějaké schodiště. Sešli po&nbsp;něm dolů a&nbsp;octli se&nbsp;znovu uprostřed grafiky. To&nbsp;už&nbsp;propadli všichni panice a&nbsp;začali bloudit nazdařbůh nekonečnými sály, pořád ve&nbsp;spořádaném dvojstupu za&nbsp;panem Madinierem, který si&nbsp;už&nbsp;jen utíral čelo, celý popletený, a&nbsp;rozčiloval se&nbsp;na&nbsp;správu muzea, že&nbsp;prý tu&nbsp;přemístila dveře jinam. Dozorci a&nbsp;návštěvníci se&nbsp;jen udiveně dívali, jak se&nbsp;pořád motají dokola. Za&nbsp;necelých dvacet minut je&nbsp;bylo vidět znovu ve&nbsp;čtverhranném salonu ve&nbsp;Francouzské galerii a&nbsp;podél vitrín, v&nbsp;nichž odpočívají orientální bůžkové. Nikdy se&nbsp;odtud už&nbsp;asi nedostanou. K&nbsp;smrti utrmácení a&nbsp;sotva se&nbsp;vlekoucí svatebčané dělali nesmírný kravál a&nbsp;nechávali při tom zoufalém běhu břicho paní Gaudronové daleko za&nbsp;sebou.</span></p>
          <p class="chunk" data-nb-ref-number="64" data-nb-words="9" data-nb-chars="63"><span class="idea" data-nb-ref-number="64" id="idea64" data-nb-words="9" data-nb-chars="63">„Zavírá se! Zavírá se!“ začaly vykřikovat zvučné hlasy dozorců.</span></p>
          <p class="chunk" data-nb-ref-number="65" data-nb-words="64" data-nb-chars="368"><span class="idea" data-nb-ref-number="65" id="idea65" data-nb-words="64" data-nb-chars="368">A&nbsp;málem by&nbsp;je&nbsp;tu&nbsp;byli zavřeli. Jeden dozorce musel jít před nimi a&nbsp;dovést je&nbsp;k&nbsp;východu. Oddechli si&nbsp;až&nbsp;na&nbsp;dvoře Louvru, když si&nbsp;vyzvedli ze&nbsp;šatny všechny deštníky. Pan Madinier pomalu znovu nabýval sebevědomí. Udělal prý chybu, že&nbsp;se&nbsp;nedal vlevo; teď už&nbsp;si&nbsp;vzpomíná, že&nbsp;ty&nbsp;klenoty jsou vlevo. Všichni svatebčané ostatně předstírali, že&nbsp;jsou strašně rádi, že&nbsp;to&nbsp;viděli.</span></p>
          <p class="chunk" data-nb-ref-number="66" data-nb-words="309" data-nb-chars="1853"><span class="idea" data-nb-ref-number="66" id="idea66" data-nb-words="309" data-nb-chars="1853">Odbíjely čtyři. Do&nbsp;večeře jim zbývaly ještě dvě hodiny času. Rozhodli se, že&nbsp;se&nbsp;trochu projdou, aby jim to&nbsp;lépe uteklo. Dámy by&nbsp;si&nbsp;byly raději někam sedly, protože už&nbsp;byly dost ušlé, ale když se&nbsp;nikdo nenabídl, že&nbsp;zaplatí útratu, vykročila celá svatba na&nbsp;další procházku po&nbsp;nábřeží. Tam je&nbsp;znovu přepadl liják, tak prudký, že&nbsp;ani deštníky nestačily uchránit dámské šaty od&nbsp;pohromy. Paní Lorilleuxové usedalo srdce při každé kapce, která jí&nbsp;skanula na&nbsp;šaty, a&nbsp;navrhla, aby se&nbsp;schovali pod Královský most; ostatně jestli tam prý nepůjdou s&nbsp;ní, schová se&nbsp;tam sama. A&nbsp;tak celý průvod zamířil pod Královský most. Velice se&nbsp;jim tam líbilo. No&nbsp;ne, tomu se&nbsp;říká šikovný nápad. Dámy si&nbsp;rozprostřely na&nbsp;dlažbu kapesníky, sedly si&nbsp;na&nbsp;ně&nbsp;s&nbsp;roztaženými koleny, trhaly oběma rukama trsy trávy vyrážející mezi kameny a&nbsp;dívaly se, jak teče černá voda, jako kdyby byly někde na&nbsp;venkově. Pánové se&nbsp;zase bavili tím, že&nbsp;pod mostem křičeli a&nbsp;poslouchali ozvěnu od&nbsp;protějšího oblouku. Boche a&nbsp;Telecí nožička jeden po&nbsp;druhém hulákali z&nbsp;plných plic do&nbsp;prázdna: „Prase!“ a&nbsp;mohli se&nbsp;potrhat smíchy, když jim ozvěna tu&nbsp;nadávku opakovala. Potom, když už&nbsp;byli ochraptělí, hledali ploché kamínky a&nbsp;dělali na&nbsp;vodě žabky. Pršet už&nbsp;mezitím přestalo, ale svatebčanům tu&nbsp;bylo tak dobře, že&nbsp;vůbec nepomýšleli na&nbsp;odchod. Po&nbsp;hladině Seiny plavaly mastné skvrny, staré zátky, všelijaké slupky a&nbsp;zeleninové odpadky a&nbsp;na chvíli se&nbsp;shlukovaly na&nbsp;jednom místě, kde se&nbsp;v&nbsp;kalné zlověstné vodě, ještě temnější ve&nbsp;stínu mostní klenby, tvořil vír. Nahoře na&nbsp;mostě zatím hlučel pařížský pouliční provoz, přejížděla nepřetržitá řada omnibusů a&nbsp;fiakrů, z&nbsp;nichž bylo vidět jen střechy, napravo i&nbsp;nalevo, jako z&nbsp;hloubi nějaké díry. Slečna Remanjouová si&nbsp;povzdechla; kdyby tu&nbsp;bylo trochu zeleně, připomínalo by&nbsp;jí&nbsp;to&nbsp;prý koutek na&nbsp;Marně, kam v&nbsp;roce 1817 chodívala s&nbsp;jedním mladíkem, kterého dodnes oplakává.</span></p>
          <p class="chunk" data-nb-ref-number="67" data-nb-words="93" data-nb-chars="558"><span class="idea" data-nb-ref-number="67" id="idea67" data-nb-words="93" data-nb-chars="558">Ale pan Madinier už&nbsp;dával pokyn k&nbsp;odchodu. Prošli zahradou Tuilerií mezi houfy dětí, které si&nbsp;tam hrály s&nbsp;obručemi a&nbsp;míči a&nbsp;narušily spořádaný dvojstup svatebčanů. Potom, když svatba došla na&nbsp;Vendomské náměstí a&nbsp;prohlížela si&nbsp;památný sloup, napadlo pana Madiniera, že&nbsp;by&nbsp;mohl udělat dámám galantní návrh; nabídl jim, jestli prý nechtějí vystoupit nahoru do&nbsp;sloupu a&nbsp;podívat se&nbsp;na&nbsp;Paříž. Všem se&nbsp;to&nbsp;zdálo velmi zábavné. Ano, musí se&nbsp;jít nahoru, bude to&nbsp;veliká legrace. Ostatně jak by&nbsp;to&nbsp;nebylo lákavé pro lidi, kteří jakživi neopustili pevnou půdu pod nohama!</span></p>
          <p class="chunk" data-nb-ref-number="68" data-nb-words="16" data-nb-chars="93"><span class="idea" data-nb-ref-number="68" id="idea68" data-nb-words="16" data-nb-chars="93">„Jestli si&nbsp;myslíte, že&nbsp;se&nbsp;tam ta&nbsp;pajda s&nbsp;tou svou hnátou odváží!“ brumlala paní Lorilleuxová.</span></p>
          <p class="chunk" data-nb-ref-number="69" data-nb-words="14" data-nb-chars="88"><span class="idea" data-nb-ref-number="69" id="idea69" data-nb-words="14" data-nb-chars="88">„Já tam půjdu mileráda,“ prohlásila paní Leratová, „ale nesmí za&nbsp;mnou jít žádný mužský.“</span></p>
          <p class="chunk" data-nb-ref-number="70" data-nb-words="218" data-nb-chars="1226"><span class="idea" data-nb-ref-number="70" id="idea70" data-nb-words="218" data-nb-chars="1226">A&nbsp;celá svatba se&nbsp;vypravila nahoru. Všech dvanáct jich lezlo v&nbsp;řadě za&nbsp;sebou po&nbsp;úzkém točitém schodišti, klopýtali na&nbsp;vyšlapaných schodech a&nbsp;museli se&nbsp;přidržovat zdí. Ale teprve když se&nbsp;dostali do&nbsp;úplné tmy, začalo to&nbsp;být doopravdy zábavné. Každou chvíli některá z&nbsp;dam vypískla. Pánové je&nbsp;totiž lechtali a&nbsp;štípali do&nbsp;nohou. Ony si&nbsp;z&nbsp;toho ovšem nic nedělaly; v&nbsp;takových případech se&nbsp;vždycky sluší dělat, jako by&nbsp;si&nbsp;myslely, že&nbsp;to&nbsp;jsou myši. Nevybočovalo to&nbsp;ostatně z&nbsp;mezí slušnosti, páni věděli, kde přestat. Potom Boche připadl na&nbsp;dobrý vtip a&nbsp;celá společnost jej po&nbsp;něm opakovala. Volali paní Gaudronovou, jako by&nbsp;někde zůstala cestou, a&nbsp;ptali se&nbsp;jí, jestli s&nbsp;tím břichem může projít. Jen si&nbsp;pomyslete, kdyby tak uvízla a&nbsp;nemohla nahoru ani dolů, ucpala by&nbsp;jim východ a&nbsp;oni by&nbsp;se&nbsp;nikdy nedostali ven! A&nbsp;smáli se&nbsp;jejímu těhotnému břichu tak hlučně, až&nbsp;se&nbsp;celý sloup otřásal. Potom rozdováděný Boche prohlásil, že&nbsp;tu&nbsp;v&nbsp;tom úzkém komíně asi zestárnou, vždyť to&nbsp;nikde konce nebere; nebo že&nbsp;by&nbsp;museli vylézt až&nbsp;do&nbsp;nebe? Pak se&nbsp;snažil nahnat dámám strach a&nbsp;křičel, že&nbsp;se&nbsp;to&nbsp;celé hýbe. Jen Coupeau neříkal nic; šel za&nbsp;Gervaisou, držel ji&nbsp;v&nbsp;pase a&nbsp;cítil, jak se&nbsp;mu&nbsp;poddává. Když vyšli znenadání na&nbsp;denní světlo, líbal ji&nbsp;právě na&nbsp;krk.</span></p>
          <p class="chunk" data-nb-ref-number="71" data-nb-words="15" data-nb-chars="91"><span class="idea" data-nb-ref-number="71" id="idea71" data-nb-words="15" data-nb-chars="91">„No vy&nbsp;jste mi&nbsp;pěkní! Že&nbsp;vám oběma není stydno!“ napomenula je&nbsp;pohoršeně paní Lorilleuxová.</span></p>
          <p class="chunk" data-nb-ref-number="72" data-nb-words="19" data-nb-chars="118"><span class="idea" data-nb-ref-number="72" id="idea72" data-nb-words="19" data-nb-chars="118">Telecí nožička se&nbsp;tvářil vztekle. Bručel mezi zuby: „Vy jste tam ale nadělali rámusu! Ani jsem nemohl počítat schody.“</span></p>
          <p class="chunk" data-nb-ref-number="73" data-nb-words="248" data-nb-chars="1531"><span class="idea" data-nb-ref-number="73" id="idea73" data-nb-words="248" data-nb-chars="1531">Ale pan Madinier už&nbsp;nahoře na&nbsp;plošině ukazoval památné budovy. Paní Fauconnierová se&nbsp;slečnou Remanjouovou nechtěly za&nbsp;živého boha vyjít ven na&nbsp;ochoz, při pouhém pomyšlení na&nbsp;dláždění tam dole jim prý stydne krev v&nbsp;žilách; a&nbsp;tak jen bázlivě vykukovaly z&nbsp;úzkých dveří. Odvážnější paní Leratová obcházela úzkou plošinku dokola; držela se&nbsp;ovšem těsně u&nbsp;bronzové kupole. Ale bylo to&nbsp;přece jen vzrušující, když si&nbsp;člověk pomyslel, že&nbsp;by&nbsp;stačilo jen přehodit jednu nohu. To&nbsp;by&nbsp;byl, panečku, kotrmelec! Muži, trochu pobledlí, se&nbsp;rozhlíželi po&nbsp;náměstí. Člověk si&nbsp;připadá, že&nbsp;visí jen tak ve&nbsp;vzduchu a&nbsp;že ho&nbsp;nic nedrží. No&nbsp;ne, z&nbsp;toho by&nbsp;se&nbsp;namouduši udělalo jednomu zle. Pan Madinier jim doporučoval, aby se&nbsp;nedívali dolů, ale spíš před sebe do&nbsp;dálky; tak prý se&nbsp;nedostane závrať. A&nbsp;dál jim ukazoval prstem Invalidovnu, Panteon, chrám Matky boží, svatojakubskou věž a&nbsp;návrší Montmartru. Potom napadlo paní Lorilleuxovou zeptat se, jestli by&nbsp;odtud nebylo vidět na&nbsp;bulváru Chapelle vinárnu <em>U&nbsp;Stříbrného mlýna</em>, kde mají večeřet. A&nbsp;tak se&nbsp;deset minut všichni dohadovali a&nbsp;nakonec se&nbsp;i&nbsp;pohádali, každý si&nbsp;představoval vinárnu jinde. Kolem nich se&nbsp;až&nbsp;do&nbsp;namodralých dálek rozkládala nesmírná šedivá Paříž s&nbsp;hlubokými údolími ulic, kolem nichž se&nbsp;vlnilo moře střech. Celý pravý břeh ležel ve&nbsp;stínu pod velikým cárem narudlého mraku; z&nbsp;okraje toho mraku, zlatě lemovaného, tryskal široký sluneční paprsek, rozžíhající v&nbsp;oknech na&nbsp;levém břehu tisíce jiskřivých odlesků, takže se&nbsp;ten kout města světle odrážel na&nbsp;jasné obloze, po&nbsp;bouřce jako vymetené.</span></p>
          <p class="chunk" data-nb-ref-number="74" data-nb-words="17" data-nb-chars="122"><span class="idea" data-nb-ref-number="74" id="idea74" data-nb-words="17" data-nb-chars="122">„Kvůli tomu, abychom se&nbsp;hádali, jsme nemuseli nahoru lízt!“ prohlásil vztekle Boche, když začínal sestupovat po&nbsp;schodišti.</span></p>
          <p class="chunk" data-nb-ref-number="75" data-nb-words="81" data-nb-chars="487"><span class="idea" data-nb-ref-number="75" id="idea75" data-nb-words="81" data-nb-chars="487">A&nbsp;celá svatba seběhla dolů zamračeně a&nbsp;bez jediného slova, jen bylo slyšet klapání podpatků o&nbsp;schody. Dole se&nbsp;pan Madinier chystal zaplatit. Ale Coupeau to&nbsp;nechtěl připustit a&nbsp;strčil honem dozorci frank dvacet, dva pěťáky za&nbsp;osobu. Bylo už&nbsp;skoro půl šesté, nejvyšší čas jít na&nbsp;večeři. A&nbsp;tak se&nbsp;pustili zpátky po&nbsp;bulvárech a&nbsp;předměstím Poissonnière. Ale Coupeau usoudil, že&nbsp;ta&nbsp;procházka nemůže skončit jen tak, a&nbsp;přinutil svatebčany, aby cestou zašli ještě do&nbsp;vinárny; dali si&nbsp;tam vermut.</span></p>
          <p class="chunk" data-nb-ref-number="76" data-nb-words="84" data-nb-chars="510"><span class="idea" data-nb-ref-number="76" id="idea76" data-nb-words="84" data-nb-chars="510">Večeře byla objednána na&nbsp;šest hodin. <em>U&nbsp;Stříbrného mlýna</em> už&nbsp;na&nbsp;svatbu dvacet minut čekali. Paní Bochová, která na&nbsp;dnes večer svěřila domovnictví jedné sousedce, už&nbsp;seděla a&nbsp;povídala si&nbsp;s&nbsp;maminkou Coupeauovou v&nbsp;salonku v&nbsp;prvním poschodí u&nbsp;prostřeného stolu, zatímco mezi rozstrkanými židlemi si&nbsp;pod stolem hráli na&nbsp;honičku Klaudius se&nbsp;Štěpánem, které přivedla s&nbsp;sebou. Sotva Gervaisa vešla dovnitř a&nbsp;spatřila oba chlapce, které od&nbsp;rána neviděla, posadila si&nbsp;je&nbsp;hned na&nbsp;klín, mazlila se&nbsp;s&nbsp;nimi a&nbsp;hlučně je&nbsp;líbala.</span></p>
          <p class="chunk" data-nb-ref-number="77" data-nb-words="10" data-nb-chars="64"><span class="idea" data-nb-ref-number="77" id="idea77" data-nb-words="10" data-nb-chars="64">„Byli hodní?“ zeptala se&nbsp;paní Bochové. „Nenazlobili se&nbsp;vás moc?“</span></p>
          <p class="chunk" data-nb-ref-number="78" data-nb-words="37" data-nb-chars="219"><span class="idea" data-nb-ref-number="78" id="idea78" data-nb-words="37" data-nb-chars="219">A&nbsp;když domovnice začala vykládat, co&nbsp;všechno ti&nbsp;kluci za&nbsp;odpoledne napovídali a&nbsp;jak se&nbsp;mohla nad jejich roztomilými výroky potrhat smíchy, zvedla je&nbsp;Gervaisa znovu do&nbsp;výšky a&nbsp;přitiskla je&nbsp;k&nbsp;sobě v&nbsp;záchvatu horoucí něhy.</span></p>
          <p class="chunk" data-nb-ref-number="79" data-nb-words="16" data-nb-chars="109"><span class="idea" data-nb-ref-number="79" id="idea79" data-nb-words="16" data-nb-chars="109">„Ale stejně to&nbsp;musí Coupeauovi připadat divné,“ říkala zatím paní Lorilleuxová ostatním dámám v&nbsp;koutě salonu.</span></p>
          <p class="chunk" data-nb-ref-number="80" data-nb-words="96" data-nb-chars="565"><span class="idea" data-nb-ref-number="80" id="idea80" data-nb-words="96" data-nb-chars="565">Gervaisa byla pořád stejně klidná a&nbsp;usměvavá jako dopoledne. Ale od&nbsp;té&nbsp;procházky na&nbsp;ni&nbsp;chvílemi doléhal smutek a&nbsp;dívala se&nbsp;na&nbsp;svého muže a&nbsp;na Lorilleuxovy zamyšlenými a&nbsp;ustaranými pohledy. Připadalo jí, že&nbsp;je&nbsp;Coupeau před sestrou zbabělý. Ještě včera večer se&nbsp;s&nbsp;náramným křikem dušoval, jak je, zmije jedovaté, usadí, kdyby se&nbsp;k&nbsp;ní neměli náležitě chovat. Ale před nimi, však si&nbsp;toho dobře všimla, byl krotký jako beránek, div jim pořád na&nbsp;ústech nevisel, a&nbsp;byl hned celý pryč, když se&nbsp;mu&nbsp;zdálo, že&nbsp;se&nbsp;zlobí. A&nbsp;tohle jedině znepokojovalo Gervaisu kvůli budoucnosti.</span></p>
          <p class="chunk" data-nb-ref-number="81" data-nb-words="11" data-nb-chars="60"><span class="idea" data-nb-ref-number="81" id="idea81" data-nb-words="11" data-nb-chars="60">Mezitím se&nbsp;čekalo už&nbsp;jen na&nbsp;Perka, který se&nbsp;ještě neobjevil.</span></p>
          <p class="chunk" data-nb-ref-number="82" data-nb-words="39" data-nb-chars="219"><span class="idea" data-nb-ref-number="82" id="idea82" data-nb-words="39" data-nb-chars="219">„I&nbsp;co!“ zvolal Coupeau. „Zasedneme ke&nbsp;stolu. Však uvidíte, jak se&nbsp;přižene. On&nbsp;na&nbsp;to&nbsp;má&nbsp;nos, dovede ucítit dobrou baštu i&nbsp;z&nbsp;takové dálky… No&nbsp;ne, to&nbsp;musí být legrace, jestli pořád ještě tvrdne na&nbsp;té&nbsp;saintdeniské silnici!“</span></p>
          <p class="chunk" data-nb-ref-number="83" data-nb-words="91" data-nb-chars="593"><span class="idea" data-nb-ref-number="83" id="idea83" data-nb-words="91" data-nb-chars="593">A&nbsp;tak rozjaření svatebčané zasedli ke&nbsp;stolu za&nbsp;hlasitého hřmotu odstrkávaných židlí. Gervaisa seděla mezi Lorilleuxem a&nbsp;panem Madi­nierem a&nbsp;Coupeau mezi paní Fauconnierovou a&nbsp;paní Lorilleu­xo­vou. Ostatní se&nbsp;posadili, kam kdo chtěl, protože z&nbsp;toho beztak bývají jen hádky a&nbsp;nevraživost, když se&nbsp;hostům určí místa předem. Boche vklouzl vedle paní Leratové. Telecí nožička měl za&nbsp;společnice slečnu Remanjouovou a&nbsp;paní Gaudronovou. Paní Bochová s&nbsp;maminkou Coupeauovou seděly až&nbsp;na&nbsp;konci stolu a&nbsp;staraly se&nbsp;o&nbsp;chlapce; krájely jim maso, nalévaly do&nbsp;sklenic a&nbsp;především hlídaly, aby nepili moc vína.</span></p>
          <p class="chunk" data-nb-ref-number="84" data-nb-words="21" data-nb-chars="133"><span class="idea" data-nb-ref-number="84" id="idea84" data-nb-words="21" data-nb-chars="133">„Nikdo se&nbsp;před jídlem nepomodlí?“ zeptal se&nbsp;Boche, když si&nbsp;dámy pečlivě přikrývaly sukně krajem ubrusu, aby si&nbsp;je&nbsp;náhodou nepokapaly.</span></p>
          <p class="chunk" data-nb-ref-number="85" data-nb-words="129" data-nb-chars="882"><span class="idea" data-nb-ref-number="85" id="idea85" data-nb-words="129" data-nb-chars="882">Ale paní Lorilleuxová prohlásila, že&nbsp;takovýhle vtipy nemá ráda. Nudlovou polévku, skoro studenou, snědli velmi rychle za&nbsp;hlasitého srkání. Obsluhovali je&nbsp;dva číšníci v&nbsp;umaštěných krátkých kazajkách a&nbsp;zástěrách, které byly kdysi bílé. Čtyřmi okny, otevřenými do&nbsp;korun akátů, pronikalo dovnitř jasné světlo letního podvečera, ještě vlahého a&nbsp;po bouřce jako umytého. Odraz stromů v&nbsp;tom vlhkém zákoutí vrhal do&nbsp;zakouřené místnosti nazelenalé světlo a&nbsp;stíny listů tančily nad ubrusem, neurčitě zavánějícím plesnivinou. Stála tam dvě zrcadla, celá podělaná od&nbsp;much, za&nbsp;každým koncem stolu jedno, zrcadla prodlužovala donekonečna stůl, na&nbsp;němž stálo plno hrubého zažloutlého nádobí, poškrábaného od&nbsp;nožů černými rýhami, v&nbsp;nichž se&nbsp;při mytí usazovala mastná špína. Pokaždé, když některý z&nbsp;číšníků něco nesl zdola z&nbsp;kuchyně, bouchly vzadu dveře a&nbsp;dovnitř zavanul štiplavý zápach připáleniny.</span></p>
          <p class="chunk" data-nb-ref-number="86" data-nb-words="14" data-nb-chars="99"><span class="idea" data-nb-ref-number="86" id="idea86" data-nb-words="14" data-nb-chars="99">„Nemluvte všichni najednou!“ prohodil Boche, protože všichni mlčeli a&nbsp;nosy měli zabořené do&nbsp;talířů.</span></p>
          <p class="chunk" data-nb-ref-number="87" data-nb-words="20" data-nb-chars="124"><span class="idea" data-nb-ref-number="87" id="idea87" data-nb-words="20" data-nb-chars="124">Pili zrovna první skleničku vína a&nbsp;dívali se, jak číšníci přinášejí dvě veliké telecí paštiky, když tu&nbsp;najednou vešel Perko.</span></p>
          <p class="chunk" data-nb-ref-number="88" data-nb-words="72" data-nb-chars="392"><span class="idea" data-nb-ref-number="88" id="idea88" data-nb-words="72" data-nb-chars="392">„Vy jste mi&nbsp;teda pěkná parta!“ křikl hned ve&nbsp;dveřích. „Tři hodiny si&nbsp;můžu na&nbsp;silnici nohy uběhat, a&nbsp;jednou mě&nbsp;dokonce zastavil četník a&nbsp;chtěl na&nbsp;mně papíry… Todleto se&nbsp;dělá kamarádovi? Kdybyste za&nbsp;mnou byli aspoň poslali drožku! No&nbsp;ne, žerty stranou, co&nbsp;je&nbsp;moc, to&nbsp;je&nbsp;moc. A&nbsp;přitom lilo jako z&nbsp;konve, že&nbsp;jsem měl vody i&nbsp;plný kapsy… No&nbsp;namouduši, ještě mi&nbsp;tam můžete vylovit smaženou grundli!“</span></p>
          <p class="chunk" data-nb-ref-number="89" data-nb-words="36" data-nb-chars="197"><span class="idea" data-nb-ref-number="89" id="idea89" data-nb-words="36" data-nb-chars="197">Všichni se&nbsp;smáli, až&nbsp;se&nbsp;za&nbsp;břicho popadali. Ten dobytek Perko už&nbsp;byl pod parou; musel vytáhnout dobré dva litry vína, aby si&nbsp;zlepšil náladu po&nbsp;té&nbsp;žabí polévce, kterou mu&nbsp;svatý Petr vychrstl za&nbsp;krk.</span></p>
          <p class="chunk" data-nb-ref-number="90" data-nb-words="21" data-nb-chars="118"><span class="idea" data-nb-ref-number="90" id="idea90" data-nb-words="21" data-nb-chars="118">„Tak už&nbsp;se&nbsp;nezlob, pane hrabě,“ řekl Coupeau, „a jdi se&nbsp;posadit tamhle vedle paní Gaudronové. Víš, že&nbsp;na&nbsp;tebe čekáme.“</span></p>
          <p class="chunk" data-nb-ref-number="91" data-nb-words="153" data-nb-chars="940"><span class="idea" data-nb-ref-number="91" id="idea91" data-nb-words="153" data-nb-chars="940">To&nbsp;nevadí, však on&nbsp;brzo dožene, co&nbsp;zameškal. Hned si&nbsp;poručil třikrát polévku a&nbsp;do talířů s&nbsp;nudlemi si&nbsp;krájel ještě obrovské kusy chleba. A&nbsp;když došlo na&nbsp;paštiku, vzbudil nelíčený obdiv u&nbsp;všech stolovníků. Ten toho ale umí spořádat! Vyděšení číšníci mu&nbsp;nestačili nosit tenké krajíčky chleba, které polykal celé najednou. Nakonec se&nbsp;dopálil, že&nbsp;prý chce mít před sebou na&nbsp;stole celou šišku chleba. Na&nbsp;chvíli se&nbsp;ve&nbsp;dveřích ukázal sám vinárník, celý vylekaný. Společnost už&nbsp;na&nbsp;to&nbsp;čekala a&nbsp;mohla se&nbsp;potrhat smíchy. Ten tomu špínovi hospodskému dává zabrat! Však je&nbsp;to&nbsp;taky pašák, tenhle Perko! Jednou prý snědl dvanáct vajec natvrdo a&nbsp;vypil dvanáct sklenic vína, než na&nbsp;věži dvanáctkrát odbilo poledne! Takový pašák se&nbsp;hned tak nenajde. A&nbsp;slečna Ramanjouová dojatě pozorovala, jak Perko žvýká, zatímco pan Madinier marně hledal výraz, kterým by&nbsp;vyjádřil svůj údiv, smíšený téměř s&nbsp;úctou; nakonec prohlásil, že&nbsp;je&nbsp;to&nbsp;skutečně neobyčejná zdatnost.</span></p>
          <p class="chunk" data-nb-ref-number="92" data-nb-words="34" data-nb-chars="242"><span class="idea" data-nb-ref-number="92" id="idea92" data-nb-words="34" data-nb-chars="242">Rozhostilo se&nbsp;ticho. Číšník právě postavil na&nbsp;stůl v&nbsp;široké a&nbsp;hlu­boké salátové míse zadělávaného králíka. Vtipálek Coupeau si&nbsp;neodpustil osvědčený žert: „Poslouchejte, pane vrchní, nelezl náhodou tenhle králík po&nbsp;střeše? Vždyť ještě mňouká!“</span></p>
          <p class="chunk" data-nb-ref-number="93" data-nb-words="56" data-nb-chars="345"><span class="idea" data-nb-ref-number="93" id="idea93" data-nb-words="56" data-nb-chars="345">A&nbsp;opravdu, jako by&nbsp;se&nbsp;z&nbsp;mísy ozvalo tiché, dokonale napodobené zamňoukání. Dělal to&nbsp;Coupeau, jen krkem, aniž pohnul ústy. Mělo to&nbsp;vždycky ve&nbsp;společnosti zaručený úspěch, takže Coupeau nikdy neodolal a&nbsp;musel si&nbsp;dát králíka pokaždé, když jedl někde v&nbsp;restauraci. Potom začal příst jako kočka. Dámy si&nbsp;přikrývaly tváře ubrousky, jak se&nbsp;musely smát.</span></p>
          <p class="chunk" data-nb-ref-number="94" data-nb-words="41" data-nb-chars="264"><span class="idea" data-nb-ref-number="94" id="idea94" data-nb-words="41" data-nb-chars="264">Paní Fauconnierová si&nbsp;řekla o&nbsp;hlavu, nejraději prý má&nbsp;z&nbsp;králíka hlavu. Slečna Remanjouová prý zas nejraději plátky slaniny. A&nbsp;když Boche prohlásil, že&nbsp;nejlepší jsou malé cibulky, když jsou pěkně osmažené, paní Leratová se&nbsp;našpulila a&nbsp;prohodila potichu: „To věřím!“</span></p>
          <p class="chunk" data-nb-ref-number="95" data-nb-words="74" data-nb-chars="445"><span class="idea" data-nb-ref-number="95" id="idea95" data-nb-words="74" data-nb-chars="445">Byla hubená jako louč, vedla samotářský život, neznala nic než práci a&nbsp;neviděla doma mužského od&nbsp;té&nbsp;doby, co&nbsp;ovdověla, ale přitom si&nbsp;ustavičně libovala ve&nbsp;všelijakých nemravných představách a&nbsp;byla jako posedlá do&nbsp;dvojsmyslných výroků a&nbsp;necudných narážek, které byly ovšem tak zahalené, že&nbsp;jim rozuměla asi jen ona sama. Když se&nbsp;k&nbsp;ní teď Boche naklonil a&nbsp;chtěl vysvětlení, pošeptala mu&nbsp;do&nbsp;ucha: „No přece cibulky… Víc vám snad říkat nemusím, ne?“</span></p>
          <p class="chunk" data-nb-ref-number="96" data-nb-words="190" data-nb-chars="1177"><span class="idea" data-nb-ref-number="96" id="idea96" data-nb-words="190" data-nb-chars="1177">Ale hovor se&nbsp;stočil na&nbsp;vážné věci. Každý mluvil o&nbsp;své práci. Pan Madinier nadšeně vychvaloval kartonáž. V&nbsp;tom oboru prý se&nbsp;najdou opravdoví umělci; například takové krabice na&nbsp;vánoční dárky, jejichž modely zná, to&nbsp;prý je&nbsp;neuvěřitelný přepych, něco nádherného. Lorilleux se&nbsp;při tom jen uchechtával. Byl velmi ješitný na&nbsp;to, že&nbsp;pracuje ve&nbsp;zlatě, a&nbsp;připadalo mu, že&nbsp;lesk drahého kovu mu&nbsp;musí být vidět i&nbsp;na prstech a&nbsp;na celé jeho osobě. „Vždyť klenotníci nosívali za&nbsp;starých časů meč!“ říkal pořád a&nbsp;uváděl příklad Bernarda Palissyho, aniž věděl, kdo to&nbsp;vlastně byl. Coupeau zas vykládal o&nbsp;jedné korouhvičce, mistrovském kusu jeho kamaráda; tvoří prý ji&nbsp;sloupek, na&nbsp;něm snop, na&nbsp;něm košík s&nbsp;ovocem a&nbsp;až nahoře praporek; a&nbsp;to všechno překrásně uděláno jen z&nbsp;nastříhaného a&nbsp;sletovaného zinkového plechu. Paní Leratová točila v&nbsp;kostnatých prstech rukojetí nože a&nbsp;ukazovala Telecímu nožičkovi, jak se&nbsp;dělá stonek umělé růže. Mluvili čím dál hlasitěji, jeden přes druhého, a&nbsp;ve všeobecném lomozu bylo především slyšet paní Fauconnierovou, která se&nbsp;snažila překřičet ostatní a&nbsp;stěžovala si&nbsp;na&nbsp;dělnice, zvlášť na&nbsp;jednu učednici, takové trdlo, která jí&nbsp;včera zase spálila dvě prostěradla.</span></p>
          <p class="chunk" data-nb-ref-number="97" data-nb-words="16" data-nb-chars="93"><span class="idea" data-nb-ref-number="97" id="idea97" data-nb-words="16" data-nb-chars="93">„Říkejte si, co&nbsp;chcete,“ rozkřikl se&nbsp;Lorilleux a&nbsp;uhodil pěstí do&nbsp;stolu, „ale zlato je&nbsp;zlato.“</span></p>
          <p class="chunk" data-nb-ref-number="98" data-nb-words="44" data-nb-chars="284"><span class="idea" data-nb-ref-number="98" id="idea98" data-nb-words="44" data-nb-chars="284">A&nbsp;do ticha, které se&nbsp;rozhostilo po&nbsp;tomto hlubokém výroku, bylo najednou slyšet jen tenký hlásek slečny Remanjouové, která vykládala pořád dál: „Potom vyhrnu sukničku a&nbsp;sešiju to&nbsp;vespod… Špendlíkem jim připíchnu čepeček na&nbsp;hlavičku… A&nbsp;je to&nbsp;hotovo. Prodávají se&nbsp;po&nbsp;šedesáti centimech.“</span></p>
          <p class="chunk" data-nb-ref-number="99" data-nb-words="127" data-nb-chars="831"><span class="idea" data-nb-ref-number="99" id="idea99" data-nb-words="127" data-nb-chars="831">Vykládala o&nbsp;panenkách Perkovi, jehož čelisti bez ustání pomalu pracovaly jako mlýnské kameny. Neposlouchal ji, jen jí&nbsp;přikyvoval a&nbsp;přitom hlídal číšníky, aby mu&nbsp;neodnesli mísy dřív, než je&nbsp;vytře chlebem. Právě dojedli telecí dušené ve&nbsp;vlastní šťávě s&nbsp;fazolovými lusky. Na&nbsp;stůl přicházela pečená drůbež, dvě hubená kuřata, položená na&nbsp;řeřichových listech, povadlých a&nbsp;opálených horkem z&nbsp;trouby. Venku pomalu dohasínaly sluneční odlesky v&nbsp;nejvyšších větvích akátů. Zelenavý odraz v&nbsp;salonku houstl výpary z&nbsp;jídel, vznášejícími se&nbsp;nad stolem pokapaným vínem a&nbsp;omáčkou a&nbsp;zavaleným změtí odloženého nádobí. Vedle u&nbsp;zdi se&nbsp;hromadily špinavé talíře a&nbsp;vypité láhve, které tam číšníci postupně stavěli, a&nbsp;vypadaly jako zbytky hostiny smetené z&nbsp;převrženého stolu. Bylo horko. Pánové si&nbsp;svlékli kabáty a&nbsp;jedli dál s&nbsp;vyhrnutými rukávy u&nbsp;košile.</span></p>
          <p class="chunk" data-nb-ref-number="100" data-nb-words="22" data-nb-chars="142"><span class="idea" data-nb-ref-number="100" id="idea100" data-nb-words="22" data-nb-chars="142">„Prosím vás, paní Bochová, nenacpávejte je&nbsp;tolik!“ ozvala se&nbsp;Gervaisa, která moc nemluvila a&nbsp;dávala pořád zdálky pozor na&nbsp;Klaudia se&nbsp;Štěpánem.</span></p>
          <p class="chunk" data-nb-ref-number="101" data-nb-words="107" data-nb-chars="608"><span class="idea" data-nb-ref-number="101" id="idea101" data-nb-words="107" data-nb-chars="608">Vstala a&nbsp;šla si&nbsp;na&nbsp;chvíli popovídat s&nbsp;paní Bochovou přes ramena obou chlapců. Děti prý nemají nikdy rozum, jedlo by&nbsp;to&nbsp;od&nbsp;rána do&nbsp;večera a&nbsp;splácají všechno páté přes deváté. Sama jim dala na&nbsp;talíř kousek kuřete a&nbsp;nalila do&nbsp;sklenic kapku bílého vína. Ale maminka Coupeauová se&nbsp;jich zastala, že&nbsp;prý jim to&nbsp;pro jednou nic neudělá, když se&nbsp;přejedí. Paní Bochová vyčetla šeptem manželovi, že&nbsp;štípl paní Leratovou do&nbsp;kolena. Vždyť už&nbsp;je&nbsp;nachmelený, nestyda jeden starý! Však dobře viděla, jak mu&nbsp;zmizela ruka pod ubrusem. Ale jestli to&nbsp;ještě jednou udělá, tak je&nbsp;namouduši schopná hodit mu&nbsp;na&nbsp;hlavu karafu s&nbsp;vodou.</span></p>
          <p class="chunk" data-nb-ref-number="102" data-nb-words="53" data-nb-chars="307"><span class="idea" data-nb-ref-number="102" id="idea102" data-nb-words="53" data-nb-chars="307">Do&nbsp;nastalého ticha začal pan Madinier o&nbsp;politice: „Ten jejich zákon z&nbsp;31. května je&nbsp;úplná hanebnost. Teď musí mít každý volič alespoň dva roky stálé bydliště. Tím vyškrtli ze&nbsp;seznamu tři miliony občanů… Slyšel jsem, že&nbsp;prý i&nbsp;Bonaparta to&nbsp;rozzlobilo, protože on&nbsp;má&nbsp;lid v&nbsp;jádře rád, to&nbsp;už&nbsp;několikrát dokázal.“</span></p>
          <p class="chunk" data-nb-ref-number="103" data-nb-words="141" data-nb-chars="791"><span class="idea" data-nb-ref-number="103" id="idea103" data-nb-words="141" data-nb-chars="791">Sám prý je&nbsp;republikán, ale má&nbsp;prince v&nbsp;úctě kvůli jeho strýci Napoleonovi, takový člověk už&nbsp;se&nbsp;nikdy nenarodí. Telecí nožička se&nbsp;dopálil: byl prý nějaký čas zaměstnán v&nbsp;Elysejském paláci a&nbsp;vídal Bonaparta, tak jako vidí tadyhle Perka, docela zblízka. No, a&nbsp;řeknu vám, dyť ten blbec prezident vypadá úplně jako vobyčejnej fízl! Má&nbsp;prý teď jet do&nbsp;Lyonu; kdyby si&nbsp;tak někde v&nbsp;příkopě zlámal vaz, byl by&nbsp;od&nbsp;něho aspoň navždycky pokoj. A&nbsp;protože se&nbsp;hovor dostal na&nbsp;nebezpečnou půdu, musel Coupeau honem zakročit: „Jste jako malí, hádat se&nbsp;tady o&nbsp;politiku! Vždyť je&nbsp;to&nbsp;všechno podfuk! Copak my&nbsp;z&nbsp;toho něco máme? Ať&nbsp;si&nbsp;tam přijde, kdo chce, třeba král, císař nebo nevím co, já&nbsp;si&nbsp;vždycky vydělám těch svých pět franků, abych se&nbsp;mohl najíst a&nbsp;vyspat, no&nbsp;ne? Dejte pokoj, dyť je&nbsp;to&nbsp;všechno pitomost!“</span></p>
          <p class="chunk" data-nb-ref-number="104" data-nb-words="76" data-nb-chars="473"><span class="idea" data-nb-ref-number="104" id="idea104" data-nb-words="76" data-nb-chars="473">Lorilleux pokyvoval hlavou. Narodil se&nbsp;ve&nbsp;stejný den jako hrabě Chambord, 29. září 1820. Tato shoda na&nbsp;něho silně působila a&nbsp;zaměstnávala mu&nbsp;hlavu mlhavými sny, v&nbsp;nichž viděl jakousi souvislost mezi návratem krále do&nbsp;Francie a&nbsp;svým vlastním osudem. Nedovedl jasně říci, v&nbsp;co vlastně doufá, ale naznačoval, že&nbsp;ho&nbsp;pak potká něco neobyčejně příjemného. A&nbsp;tak pokaždé, když měl nějaké příliš nedosažitelné přání, odkládal jeho splnění na&nbsp;pozdější dobu, „až se&nbsp;zase vrátí král“.</span></p>
          <p class="chunk" data-nb-ref-number="105" data-nb-words="9" data-nb-chars="67"><span class="idea" data-nb-ref-number="105" id="idea105" data-nb-words="9" data-nb-chars="67">„Ostatně,“ vykládal, „jednou jsem se&nbsp;s&nbsp;hrabětem Chambordem setkal…“</span></p>
          <p class="chunk" data-nb-ref-number="106" data-nb-words="6" data-nb-chars="35"><span class="idea" data-nb-ref-number="106" id="idea106" data-nb-words="6" data-nb-chars="35">Všechny obličeje se&nbsp;k&nbsp;němu otočily.</span></p>
          <p class="chunk" data-nb-ref-number="107" data-nb-words="63" data-nb-chars="401"><span class="idea" data-nb-ref-number="107" id="idea107" data-nb-words="63" data-nb-chars="401">„Ano, setkal. Takový silnější pán v&nbsp;širokém svrchníku, dobrácky vypadající… Byl jsem u&nbsp;Péquignota, jednoho známého, který má&nbsp;obchod s&nbsp;nábytkem v&nbsp;Grande-Rue de&nbsp;la&nbsp;Chapelle… Hrabě Chambord tam předešlého dne zapomněl deštník. Najednou tam vejde a&nbsp;povídá, víte, jen tak docela prostě: ‚Prosím vás, nemohl byste mi&nbsp;vrátit ten můj deštník?‘ Namouduši, že&nbsp;to&nbsp;byl on, Péquignot se&nbsp;mi&nbsp;zaručil čestným slovem.“</span></p>
          <p class="chunk" data-nb-ref-number="108" data-nb-words="148" data-nb-chars="857"><span class="idea" data-nb-ref-number="108" id="idea108" data-nb-words="148" data-nb-chars="857">Nikdo z&nbsp;přítomných o&nbsp;tom nezapochyboval. Došlo na&nbsp;zákusek a&nbsp;číšníci sklízeli ze&nbsp;stolu za&nbsp;hlasitého řinčení talířů. Paní Lorilleuxové, která se&nbsp;až&nbsp;dosud chovala velmi vybraně jako opravdová dáma, najednou uklouzlo: „Zatracený čuně!“ Jeden z&nbsp;číšníků jí&nbsp;totiž, když odnášel mísu, vylil něco na&nbsp;krk. To&nbsp;bude mít na&nbsp;hedvábných šatech určitě skvrnu! Pan Madinier jí&nbsp;musel prohlédnout záda, ale zapři­sáhl se, že&nbsp;tam nic nemá! Na&nbsp;stole se&nbsp;teď v&nbsp;plné kráse objevila salátová mísa s&nbsp;vaječným krémem a&nbsp;kolem ní&nbsp;dva talíře se&nbsp;sýry a&nbsp;dva talíře s&nbsp;ovocem. Vaječný krém, v&nbsp;němž plavaly kusy sražených bílků, vyvolal chvíli zbožného ticha; nikdo to&nbsp;už&nbsp;nečekal a&nbsp;všem to&nbsp;připadalo velmi nóbl. Perko jedl pořád. Poručil si&nbsp;další chléb a&nbsp;dojedl sýry z&nbsp;obou talířů. A&nbsp;protože zbylo trochu krému, dal si&nbsp;podat salátovou mísu a&nbsp;krájel si&nbsp;do&nbsp;ní&nbsp;velké kusy chleba jako do&nbsp;polévky.</span></p>
          <p class="chunk" data-nb-ref-number="109" data-nb-words="11" data-nb-chars="79"><span class="idea" data-nb-ref-number="109" id="idea109" data-nb-words="11" data-nb-chars="79">„Ten pán je&nbsp;opravdu pozoruhodný!“ prohlásil pan Madinier, znovu stržen obdivem.</span></p>
          <p class="chunk" data-nb-ref-number="110" data-nb-words="147" data-nb-chars="852"><span class="idea" data-nb-ref-number="110" id="idea110" data-nb-words="147" data-nb-chars="852">Tu&nbsp;se&nbsp;pánové zvedli a&nbsp;šli si&nbsp;pro dýmky. Zůstali chvíli stát za&nbsp;Perkem, poplácávali ho&nbsp;po&nbsp;zádech a&nbsp;ptali se&nbsp;ho, jestli se&nbsp;už&nbsp;cítí líp. Telecí nožička ho&nbsp;i&nbsp;se židlí potěžkal; hromské dílo, vždyť ten rošťák teď váží dvakrát tolik! Coupeau žertem vykládal, že&nbsp;kamarád dostal teď teprve tu&nbsp;pravou chuť a&nbsp;že teď bude takhle jíst chleba až&nbsp;do&nbsp;rána. Vyděšení číšníci zmizeli. Boche, který šel před chvílí dolů, se&nbsp;vrátil a&nbsp;vyprávěl, jaké obličeje dělá dole vinárník; stojí prý za&nbsp;pultem celý bledý a&nbsp;vyděšená vinárnice někoho poslala, aby se&nbsp;podíval, jestli mají pekaři ještě otevřeno. I&nbsp;domácí kočka prý vypadá jako hromádka neštěstí. Namouduši, tahle švanda stojí za&nbsp;ty&nbsp;peníze vynaložené na&nbsp;večeři a&nbsp;toho žrouta Perka by&nbsp;měli zvát ke&nbsp;všem hostinám! Muži si&nbsp;zapálili dýmky a&nbsp;závistivě ho&nbsp;sledovali; takhle jíst, na&nbsp;to&nbsp;musí mít člověk doopravdy zdravou náturu!</span></p>
          <p class="chunk" data-nb-ref-number="111" data-nb-words="14" data-nb-chars="94"><span class="idea" data-nb-ref-number="111" id="idea111" data-nb-words="14" data-nb-chars="94">„Vás bych tedy nechtěla živit!“ poznamenala paní Gaudronová. „Ani kdyby mi&nbsp;nabízeli nevím co!“</span></p>
          <p class="chunk" data-nb-ref-number="112" data-nb-words="24" data-nb-chars="123"><span class="idea" data-nb-ref-number="112" id="idea112" data-nb-words="24" data-nb-chars="123">„No no, jen pomalu, matičko!“ odsekl jí&nbsp;Perko a&nbsp;podíval se&nbsp;po&nbsp;očku na&nbsp;její břicho. „Vy jste toho asi spolykala víc než já.“</span></p>
          <p class="chunk" data-nb-ref-number="113" data-nb-words="64" data-nb-chars="435"><span class="idea" data-nb-ref-number="113" id="idea113" data-nb-words="64" data-nb-chars="435">Všichni mu&nbsp;tleskali a&nbsp;křičeli: „Výborně!“ To&nbsp;tedy opravdu sedělo. Mezitím se&nbsp;už&nbsp;úplně setmělo a&nbsp;tři rozsvícené plynové hořáky rozlévaly kalné světlo po&nbsp;místnosti zamlžené tabákovým kouřem. Číšníci přinesli černou kávu s&nbsp;koňakem a&nbsp;odnášeli poslední stohy špinavých talířů. Dole pod třemi akáty začínala tancovačka; doléhaly sem vřeštivé zvuky dvou houslí a&nbsp;křídlovky, přehlušované ženským smíchem, který zněl trochu drsně do&nbsp;vlahé noci.</span></p>
          <p class="chunk" data-nb-ref-number="114" data-nb-words="183" data-nb-chars="1080"><span class="idea" data-nb-ref-number="114" id="idea114" data-nb-words="183" data-nb-chars="1080">„A&nbsp;teď se&nbsp;musí uvařit punč!“ rozkřikl se&nbsp;Perko. „Dva litry něčeho ostrého, hodně citronu a&nbsp;ne moc cukru!“ Ale Coupeau si&nbsp;všiml zneklidněného obličeje Gervaisy, vstal a&nbsp;prohlásil, že&nbsp;už&nbsp;se&nbsp;víc pít nebude. Vypilo se&nbsp;prý už&nbsp;pětadvacet lahví vína, to&nbsp;je&nbsp;na&nbsp;každého půldruhého litru, když se&nbsp;počítají i&nbsp;děti jako velké osoby, a&nbsp;to je&nbsp;zrovna dost. Povečeřeli spolu v&nbsp;dobré vůli a&nbsp;přátelství, bez zvláštních okázalostí, protože k&nbsp;sobě navzájem chovají úctu a&nbsp;vážnost a&nbsp;protože sem přišli oslavit v&nbsp;úzkém kruhu rodinnou slavnost. Všechno proběhlo, jak náleží, pěkně se&nbsp;pobavili, byli veselí, ale teď by&nbsp;se&nbsp;neslušelo nalejt se&nbsp;jako prasata, už&nbsp;jen z&nbsp;ohledu k&nbsp;dámám. Prostě a&nbsp;jednoduše, přišli sem připít manželskému svazku, to&nbsp;je&nbsp;všechno, a&nbsp;ne se&nbsp;ožrat pod obraz boží. Klempíř pronášel tento malý proslov přesvědčivým hlasem a&nbsp;za každou větou se&nbsp;bil v&nbsp;prsa. Lorilleux a&nbsp;pan Madinier s&nbsp;ním živě souhlasili. Zato ostatní, Boche, Gaudron, Telecí nožička a&nbsp;hlavně Perko, všichni už&nbsp;pěkně rozpálení, se&nbsp;uchechtávali a&nbsp;ztěžklým jazykem tvrdili, že&nbsp;mají zatracenou žízeň a&nbsp;že ji&nbsp;musí něčím zalít.</span></p>
          <p class="chunk" data-nb-ref-number="115" data-nb-words="36" data-nb-chars="194"><span class="idea" data-nb-ref-number="115" id="idea115" data-nb-words="36" data-nb-chars="194">„Kdo má&nbsp;žízeň, tak má&nbsp;žízeň, a&nbsp;kdo nemá žízeň, tak ji&nbsp;nemá!“ prohlásil Perko. „A&nbsp;my si&nbsp;teď objednáme punč… My&nbsp;se&nbsp;na&nbsp;nikoho nevytahujeme. Kdo chce dělat nóbl pána, může si&nbsp;poručit cukrovou vodu.“</span></p>
          <p class="chunk" data-nb-ref-number="116" data-nb-words="31" data-nb-chars="180"><span class="idea" data-nb-ref-number="116" id="idea116" data-nb-words="31" data-nb-chars="180">A&nbsp;když se&nbsp;Coupeau pustil do&nbsp;nového kázání, Perko vstal, plácl se&nbsp;po&nbsp;zadku a&nbsp;křikl: „A&nbsp;vůbec, víš, co&nbsp;mi&nbsp;můžeš políbit, Limonádovej kavalíre…! Pane vrchní, dva litry starý kořalky!“</span></p>
          <p class="chunk" data-nb-ref-number="117" data-nb-words="141" data-nb-chars="815"><span class="idea" data-nb-ref-number="117" id="idea117" data-nb-words="141" data-nb-chars="815">Na&nbsp;to&nbsp;mu&nbsp;Coupeau odpověděl, ať&nbsp;tedy dělá, jak myslí, ale že&nbsp;se&nbsp;večeře musí napřed zaplatit. Aspoň prý se&nbsp;tak vyhnou hádkám. Slušně vychovaní lidé přece nejsou povinni platit za&nbsp;ochlasty. Perko se&nbsp;dlouho hrabal po&nbsp;kapsách a&nbsp;nakonec sehnal jen tři franky pětatřicet. A&nbsp;vůbec, proč prý ho&nbsp;nechali tak dlouho tvrdnout na&nbsp;saintdeniské silnici. Vždyť by&nbsp;se&nbsp;tam byl málem utopil; a&nbsp;tak musel sáhnout na&nbsp;ten pětifrank, co&nbsp;měl. Za&nbsp;to&nbsp;můžou jedině oni, tak! Nakonec vyklopil tři franky a&nbsp;sedm pětníků si&nbsp;nechal, aby měl zítra na&nbsp;tabák. Coupeau, bez sebe vzteky, by&nbsp;asi byl Perka praštil, kdyby ho&nbsp;poděšená Gervaisa s&nbsp;úpěnlivou tváří nezatahala za&nbsp;kabát. A&nbsp;tak se&nbsp;odhodlal vypůjčit si&nbsp;chybějící dva franky od&nbsp;Lorilleuxe, který napřed odmítl, ale pak mu&nbsp;je&nbsp;potají dal, aby to&nbsp;neviděla žena, protože by&nbsp;to&nbsp;rozhodně nepřipustila.</span></p>
          <p class="chunk" data-nb-ref-number="118" data-nb-words="76" data-nb-chars="512"><span class="idea" data-nb-ref-number="118" id="idea118" data-nb-words="76" data-nb-chars="512">Pan Madinier zatím začal obcházet s&nbsp;talířem. Nejprve tam stydlivě položily pětifrank ženy, které tu&nbsp;byly bez mužů, paní Leratová, paní Fauconnierová a&nbsp;slečna Remanjouová. Pak se&nbsp;pánové odklidili na&nbsp;druhý konec místnosti a&nbsp;zahájili účtování. Je&nbsp;jich tu&nbsp;celkem patnáct, bude to&nbsp;tedy dělat dohromady pětasedmdesát franků. Když byly všechny peníze na&nbsp;talíři, přidal tam každý z&nbsp;pánů ještě pětadvacetník pro číšníky. Strávili celou čtvrthodinu pracným počítáním, než to&nbsp;bylo všechno vyřízeno k&nbsp;všeobecné spokojenosti.</span></p>
          <p class="chunk" data-nb-ref-number="119" data-nb-words="146" data-nb-chars="885"><span class="idea" data-nb-ref-number="119" id="idea119" data-nb-words="146" data-nb-chars="885">Ale když si&nbsp;pan Madinier, který to&nbsp;chtěl sám zařídit, dal zavolat vinárníka, zůstala celá společnost jako opařená; hospodský totiž s&nbsp;úsměvem prohlásil, že&nbsp;to&nbsp;zdaleka nestačí. Měli přece leccos navíc. A&nbsp;protože se&nbsp;při tom slově „navíc“ ozvaly zuřivé výkřiky, začal to&nbsp;vypočítávat podrobněji: pětadvacet lahví vína místo dvaceti, jak bylo předem ujednáno; žloutkový krém, ten také přidal, protože se&nbsp;mu&nbsp;moučník zdál trochu chudý; a&nbsp;konečně lahvičku rumu, kterou dal přinést s&nbsp;kávou pro případ, že&nbsp;by&nbsp;si&nbsp;někdo přál rum. A&nbsp;tak se&nbsp;rozpoutala strašlivá hádka. Hospodský se&nbsp;dovolával Coupeaua, ale ten se&nbsp;zuby nehty bránil. O&nbsp;žádných dvaceti lahvích prý řeč nebyla; vaječný krém, ten patřil k&nbsp;moučníku, a&nbsp;jestli jej hospodský přidal sám od&nbsp;sebe, co&nbsp;je&nbsp;jim do&nbsp;toho; zbývá tedy lahvička rumu, obyčejný podfuk, vinárník ji&nbsp;podstrčil na&nbsp;stůl, aby mohl napařit účet, a&nbsp;hosté na&nbsp;to&nbsp;prostě naletěli.</span></p>
          <p class="chunk" data-nb-ref-number="120" data-nb-words="37" data-nb-chars="201"><span class="idea" data-nb-ref-number="120" id="idea120" data-nb-words="37" data-nb-chars="201">„Byla na&nbsp;podnose s&nbsp;černou kávou!“ křičel Coupeau. „A&nbsp;tak by&nbsp;se&nbsp;vlastně měla počítat ke&nbsp;kávě… Dejte nám pokoj! Seberte si&nbsp;svoje peníze a&nbsp;ať nás hrom, jestli sem do&nbsp;tý&nbsp;vaší putyky ještě jednou vkročíme!“</span></p>
          <p class="chunk" data-nb-ref-number="121" data-nb-words="27" data-nb-chars="143"><span class="idea" data-nb-ref-number="121" id="idea121" data-nb-words="27" data-nb-chars="143">„Dělá to&nbsp;o&nbsp;šest franků víc!“ stál na&nbsp;svém hospodský. „Dejte mi&nbsp;ještě šest franků… A&nbsp;to ještě nepočítám tři veky chleba, co&nbsp;snědl tady ten pán!“</span></p>
          <p class="chunk" data-nb-ref-number="122" data-nb-words="143" data-nb-chars="869"><span class="idea" data-nb-ref-number="122" id="idea122" data-nb-words="143" data-nb-chars="869">Všichni svatebčané se&nbsp;tlačili v&nbsp;hloučku kolem něho, zuřivě gestikulovali a&nbsp;křičeli na&nbsp;něho štěkavými hlasy, zajíkajícími se&nbsp;zlostí. Hlavně ženy zanechaly veškeré zdrženlivosti a&nbsp;křičely, že&nbsp;už&nbsp;nepřidají ani halíř. Pěkně děkuju, tohle je&nbsp;povedená svatba! Slečna Remanjouová se&nbsp;dušovala, že&nbsp;se&nbsp;na&nbsp;takovouhle večeři hned tak nedá znovu nachytat. Paní Fauconnierová zas prohlašovala, že&nbsp;si&nbsp;vůbec nepochutnala; to&nbsp;doma by&nbsp;prý za&nbsp;pouhé dva franky měla jídlo, že&nbsp;by&nbsp;se&nbsp;jen olizovala. Paní Gaudronová si&nbsp;trpce stěžovala, že&nbsp;ji&nbsp;vystrčili na&nbsp;nejhorší konec stolu vedle toho Perka, který k&nbsp;ní neměl kusu ohledu. Zkrátka, takovéhle hostiny se&nbsp;vždycky špatně vyvedou. Když chce někdo mít na&nbsp;svatbě lidi, tak ať&nbsp;si&nbsp;je&nbsp;pozve a&nbsp;zaplatí za&nbsp;ně! Gervaisa se&nbsp;krčila v&nbsp;koutku u&nbsp;okna vedle maminky Coupeauové a&nbsp;neříkala nic; bylo jí&nbsp;stydno, cítila, že&nbsp;ty&nbsp;výčitky jsou vlastně namířeny na&nbsp;ni.</span></p>
          <p class="chunk" data-nb-ref-number="123" data-nb-words="93" data-nb-chars="532"><span class="idea" data-nb-ref-number="123" id="idea123" data-nb-words="93" data-nb-chars="532">Pan Madinier šel nakonec s&nbsp;vinárníkem dolů. Bylo slyšet, jak se&nbsp;tam dohadují. Asi za&nbsp;půl hodiny se&nbsp;pak Madinier vrátil. Už&nbsp;prý to&nbsp;vyrovnal, dal mu&nbsp;tři franky. Ale společnost přesto zůstala rozladěná a&nbsp;nazlobená a&nbsp;všichni se&nbsp;pořád vraceli k&nbsp;tomu, jestli měli, nebo neměli něco navíc. Všeobecný zmatek ještě vzrostl, když konečně paní Bochová rázně zakročila proti svému manželovi. Hlídala ho&nbsp;totiž už&nbsp;delší dobu a&nbsp;najednou viděla, jak v&nbsp;koutě chytá paní Leratovou v&nbsp;pase. Vší silou po&nbsp;něm hodila karafu s&nbsp;vodou a&nbsp;ta se&nbsp;rozbila o&nbsp;zeď.</span></p>
          <p class="chunk" data-nb-ref-number="124" data-nb-words="32" data-nb-chars="196"><span class="idea" data-nb-ref-number="124" id="idea124" data-nb-words="32" data-nb-chars="196">„To je&nbsp;vidět, paničko, že&nbsp;je&nbsp;váš muž krejčí!“ prohodila vysoká vdova a&nbsp;dvojsmyslně našpulila rty. „Je to&nbsp;sukničkář jedna radost… Nebylo nic platné, že&nbsp;jsem ho&nbsp;pod stolem několikrát pořádně kopla!“</span></p>
          <p class="chunk" data-nb-ref-number="125" data-nb-words="140" data-nb-chars="932"><span class="idea" data-nb-ref-number="125" id="idea125" data-nb-words="140" data-nb-chars="932">Nálada byla nadobro pokažena. Všichni byli čím dál tím zatrpklejší. Pan Madinier navrhl, aby si&nbsp;zazpívali, ale Telecí nožička, který měl krásný hlas, před chvilkou zmizel. Slečna Remanjouová, stojící u&nbsp;okna, ho&nbsp;uviděla, jak pod akáty vytáčí nějakou tlustou prostovlasou holku. Křídlovka a&nbsp;dvoje housle vyhrávaly „Prodavače hořčice“, čtverylku, při níž se&nbsp;tleskalo rukama jako při starém pastýřském tanečku. A&nbsp;nastal všeobecný úprk. Perko a&nbsp;manželé Gaudronovi šli domů. Boche se&nbsp;také nenápadně vytratil. Okny bylo vidět tančící páry pod korunami stromů, jejichž listí vypadalo ve&nbsp;světle luceren, zavěšených ve&nbsp;větvích, jako nějaká namalovaná, sytě zelená divadelní dekorace. Kolem spala noc, bez jediného závanu větříku, jako zmámená po&nbsp;horkém dni. Uvnitř v&nbsp;místnosti se&nbsp;rozpředl vážný rozhovor mezi Lorilleuxem a&nbsp;panem Madinierem, zatímco dámy hledaly, na&nbsp;čem by&nbsp;si&nbsp;mohly vylít zlost, a&nbsp;prohlížely si&nbsp;šaty, nemají-li na&nbsp;nich skvrny.</span></p>
          <p class="chunk" data-nb-ref-number="126" data-nb-words="68" data-nb-chars="384"><span class="idea" data-nb-ref-number="126" id="idea126" data-nb-words="68" data-nb-chars="384">Paní Leratová si&nbsp;namočila třásně asi do&nbsp;kávy. Světlé šaty paní Fauconnierové byly celé od&nbsp;omáčky. Zelený šál maminky Coupeauové se&nbsp;asi svezl ze&nbsp;židle, protože jej teď našli v&nbsp;koutě celý zmačkaný a&nbsp;pošlapaný. Ale nejvíc se&nbsp;rozčilovala paní Lorilleuxová. Má&nbsp;na&nbsp;zádech skvrnu, ať&nbsp;si&nbsp;říká kdo chce co&nbsp;chce, ona ji&nbsp;tam cítí. A&nbsp;tak dlouho se&nbsp;kroutila před zrcadlem, až&nbsp;ji&nbsp;tam nakonec našla.</span></p>
          <p class="chunk" data-nb-ref-number="127" data-nb-words="49" data-nb-chars="260"><span class="idea" data-nb-ref-number="127" id="idea127" data-nb-words="49" data-nb-chars="260">„Co jsem říkala?“ zaječela. „Je to&nbsp;od&nbsp;šťávy z&nbsp;kuřete! Ten číšník mi&nbsp;zaplatí nové šaty. I&nbsp;kdybych se&nbsp;s&nbsp;ním měla soudit… No&nbsp;to&nbsp;ještě tak ke&nbsp;všemu scházelo! Že&nbsp;jsem radši nezůstala doma v&nbsp;posteli… Teď už&nbsp;teda ale jdu. Mám toho akorát, tý&nbsp;jejich zatracený svatby!“</span></p>
          <p class="chunk" data-nb-ref-number="128" data-nb-words="184" data-nb-chars="1107"><span class="idea" data-nb-ref-number="128" id="idea128" data-nb-words="184" data-nb-chars="1107">Vztekle odcházela a&nbsp;dupala tak, že&nbsp;se&nbsp;celé schodiště otřásalo. Lorilleux běžel za&nbsp;ní. Ale dosáhl jen toho, že&nbsp;se&nbsp;uvolila počkat pět minut před domem, jestli prý chtějí jít domů všichni společně. Měla odejít hned po&nbsp;té&nbsp;bouřce, jak měla původně v&nbsp;úmyslu. Tenhle den jí&nbsp;Coupeau draze zaplatí. Když se&nbsp;Coupeau dověděl, jak se&nbsp;vzteká, byl z&nbsp;toho celý pryč. Gervaisa mu&nbsp;nechtěla přidělávat nepříjemnosti a&nbsp;svolila, že&nbsp;tedy půjdou hned. A&nbsp;tak se&nbsp;všichni v&nbsp;rychlosti políbili na&nbsp;rozloučenou. Pan Madinier se&nbsp;nabídl, že&nbsp;doprovodí domů maminku Coupeauovou. Paní Bochová si&nbsp;měla vzít Klaudia se&nbsp;Štěpánem na&nbsp;první noc k&nbsp;sobě. Gervaisa o&nbsp;ně nemusí mít strach, už&nbsp;teď spali na&nbsp;židlích, zmožení, jak se&nbsp;přejedli vaječného krému. Nakonec novomanželé nechali všechny zbylé ve&nbsp;vinárně a&nbsp;utekli s&nbsp;Lorilleuxem, protože dole v&nbsp;tančírně se&nbsp;začalo schylovat ke&nbsp;rvačce mezi zbylými svatebčany a&nbsp;jinou společností; Boche a&nbsp;Perko se&nbsp;tam totiž objímali s&nbsp;jednou dámou, nechtěli ji&nbsp;pustit zpátky ke&nbsp;dvěma vojákům, k&nbsp;nimž patřila, a&nbsp;hrozili, že&nbsp;to&nbsp;tam všechno vybílí; křídlovka a&nbsp;dvoje housle do&nbsp;toho zběsile vyhrávaly polku „Perličky“.</span></p>
          <p class="chunk" data-nb-ref-number="129" data-nb-words="88" data-nb-chars="573"><span class="idea" data-nb-ref-number="129" id="idea129" data-nb-words="88" data-nb-chars="573">Nebylo ještě ani jedenáct hodin. Na&nbsp;bulváru Chapelle a&nbsp;po celé čtvrti Goutte-d’Or se&nbsp;ozýval kravál a&nbsp;povykování ožralů, protože na&nbsp;dnešní sobotu připadala čtrnáctidenní výplata. Paní Lorilleuxová čekala pod plynovou lucernou, dvacet kroků od&nbsp;<em>Stříbrného mlýna</em>. Zavěsila se&nbsp;do&nbsp;Lorilleuxe a&nbsp;vykročila napřed; hnala to&nbsp;tak, že&nbsp;jí&nbsp;Gervaisa s&nbsp;Coupeauem jen s&nbsp;námahou stačili. Chvílemi museli sejít z&nbsp;chodníku, aby se&nbsp;vyhnuli nějakému ochlastovi, který tam ležel jak široký, tak dlouhý. Lorilleux se&nbsp;otočil a&nbsp;pokoušel se&nbsp;nějak všechno urovnat: „Doprovodíme vás až&nbsp;k&nbsp;domu,“ navrhl.</span></p>
          <p class="chunk" data-nb-ref-number="130" data-nb-words="69" data-nb-chars="390"><span class="idea" data-nb-ref-number="130" id="idea130" data-nb-words="69" data-nb-chars="390">Ale paní Lorilleuxová se&nbsp;rozkřikla, že&nbsp;jí&nbsp;to&nbsp;připadá vůbec divné strávit svatební noc v&nbsp;takové ohavné díře, jako je&nbsp;hotel Boncoeur. To&nbsp;dá&nbsp;zdravý rozum, že&nbsp;měli se&nbsp;svatbou ještě počkat a&nbsp;našetřit si&nbsp;nejdřív nějaký ten groš na&nbsp;nábytek, aby na&nbsp;svatební noc mohli přijít domů do&nbsp;vlastního. No, to&nbsp;bude pěkná noc, oba dva namačkaní v&nbsp;podstřešním pokojíku za&nbsp;deset franků, kde se&nbsp;ani nedá větrat.</span></p>
          <p class="chunk" data-nb-ref-number="131" data-nb-words="16" data-nb-chars="112"><span class="idea" data-nb-ref-number="131" id="idea131" data-nb-words="16" data-nb-chars="112">„Ten jsem pustil, my&nbsp;nahoře nezůstaneme,“ odpověděl bojácně Coupeau. „Necháme si&nbsp;Gervaisin pokoj, ten je&nbsp;větší.“</span></p>
          <p class="chunk" data-nb-ref-number="132" data-nb-words="11" data-nb-chars="67"><span class="idea" data-nb-ref-number="132" id="idea132" data-nb-words="11" data-nb-chars="67">Paní Lorilleuxová se&nbsp;už&nbsp;úplně přestala ovládat a&nbsp;prudce se&nbsp;otočila.</span></p>
          <p class="chunk" data-nb-ref-number="133" data-nb-words="16" data-nb-chars="84"><span class="idea" data-nb-ref-number="133" id="idea133" data-nb-words="16" data-nb-chars="84">„No to&nbsp;už&nbsp;teda přestává všechno!“ rozkřikla se. „Ty chceš spát v&nbsp;pokoji u&nbsp;tý pajdy?“</span></p>
          <p class="chunk" data-nb-ref-number="134" data-nb-words="58" data-nb-chars="347"><span class="idea" data-nb-ref-number="134" id="idea134" data-nb-words="58" data-nb-chars="347">Gervaisa zbledla jako stěna. Nadávka, kterou se&nbsp;poprvé někdo odvážil přímo před ní&nbsp;vyslovit, ji&nbsp;udeřila do&nbsp;tváře jako políček. A&nbsp;pak také rozuměla dobře, co&nbsp;tím švagrová míní; pokoj tý&nbsp;pajdy, to&nbsp;je&nbsp;pokoj, kde žila měsíc s&nbsp;Lantierem a&nbsp;kde se&nbsp;ještě povalují pozůstatky po&nbsp;jejím dřívějším životě. Coupeau to&nbsp;nepochopil, jeho urazila jen ta&nbsp;přezdívka.</span></p>
          <p class="chunk" data-nb-ref-number="135" data-nb-words="47" data-nb-chars="281"><span class="idea" data-nb-ref-number="135" id="idea135" data-nb-words="47" data-nb-chars="281">„Nemusela bys přezdívat jiným!“ odsekl rozzlobeně. „Nevíš možná, že&nbsp;tobě říkají po&nbsp;čtvrti Kravskej ohon, kvůli těm tvým vlasům. No, taky ti&nbsp;to&nbsp;není zrovna příjemný, viď? Pročpak bychom si&nbsp;nemohli nechat ten pokoj v&nbsp;prvním patře? Dnes tam nespí ani děti, bude nám tam docela dobře.“</span></p>
          <p class="chunk" data-nb-ref-number="136" data-nb-words="113" data-nb-chars="674"><span class="idea" data-nb-ref-number="136" id="idea136" data-nb-words="113" data-nb-chars="674">Paní Lorilleuxová už&nbsp;neřekla ani slovo a&nbsp;uzavřela se&nbsp;do&nbsp;své důstojnosti, strašlivě uražena, že&nbsp;jí&nbsp;lidé říkají Kravský ohon. Coupeau se&nbsp;snažil Gervaisu utěšit a&nbsp;tiskl jí&nbsp;jemně paži. Podařilo se&nbsp;mu&nbsp;dokonce ji&nbsp;rozesmát, když jí&nbsp;pošeptal do&nbsp;ucha, že&nbsp;vstupují do&nbsp;manželství s&nbsp;veškerým jměním pětatřiceti centimů, které mu&nbsp;zbyly v&nbsp;kapse u&nbsp;kalhot, a&nbsp;zacinkal rukou třemi desetníky a&nbsp;jedním pětníkem. Když přišli k&nbsp;hotelu Boncoeur a&nbsp;dávali si&nbsp;s&nbsp;Lorilleuxovými mrzutě dobrou noc, snažil se&nbsp;Coupeau obě ženy postrčit k&nbsp;sobě, aby se&nbsp;objaly, a&nbsp;domlouval jim, že&nbsp;jsou hloupé. Ale vtom nějaký opilec, který chtěl kolem nich projít vpravo, zavrávoral zprudka nalevo a&nbsp;vletěl přímo mezi ně.</span></p>
          <p class="chunk" data-nb-ref-number="137" data-nb-words="14" data-nb-chars="84"><span class="idea" data-nb-ref-number="137" id="idea137" data-nb-words="14" data-nb-chars="84">„I&nbsp;hele, vždyť je&nbsp;to&nbsp;starý Bazouge!“ řekl Lorilleux. „Ten má&nbsp;dneska zase nakoupeno!“</span></p>
          <p class="chunk" data-nb-ref-number="138" data-nb-words="32" data-nb-chars="211"><span class="idea" data-nb-ref-number="138" id="idea138" data-nb-words="32" data-nb-chars="211">Gervaisa se&nbsp;polekaně tiskla k&nbsp;vratům hotelu. Starý Bazouge, funebrák, asi padesátiletý, měl černé kalhoty celé od&nbsp;bláta, černý kabát přehozený přes rameno a&nbsp;černý kožený klobouk promáčknutý, asi jak někde upadl.</span></p>
          <p class="chunk" data-nb-ref-number="139" data-nb-words="32" data-nb-chars="183"><span class="idea" data-nb-ref-number="139" id="idea139" data-nb-words="32" data-nb-chars="183">„Nemějte strach, on&nbsp;není zlý!“ chlácholil ji&nbsp;Lorilleux. „Je to&nbsp;soused; třetí dveře na&nbsp;chodbě, než se&nbsp;přijde k&nbsp;nám… Ten by&nbsp;dostal co&nbsp;proto, kdyby ho&nbsp;takhle viděli z&nbsp;pohřebního ústavu!“</span></p>
          <p class="chunk" data-nb-ref-number="140" data-nb-words="12" data-nb-chars="68"><span class="idea" data-nb-ref-number="140" id="idea140" data-nb-words="12" data-nb-chars="68">Starý Bazouge se&nbsp;zatím rozčiloval, proč se&nbsp;ho&nbsp;ta&nbsp;mladá panička bojí.</span></p>
          <p class="chunk" data-nb-ref-number="141" data-nb-words="73" data-nb-chars="399"><span class="idea" data-nb-ref-number="141" id="idea141" data-nb-words="73" data-nb-chars="399">„No no, ještě jsme v&nbsp;naší branži nikoho nesnědli!“ blekotal. „Já jsem zrovna tak dobrej jako každej jinej člověk, děvenko… No, trochu jsem se&nbsp;napil, to&nbsp;jo! Když člověk dělá, musejí se&nbsp;taky namazat kolečka. Však by&nbsp;nikdo z&nbsp;vás neunes toho nájemníka, co&nbsp;vážil tři metráky a&nbsp;co jsme ho&nbsp;ve&nbsp;dvou nesli ze&nbsp;čtvrtýho poschodí až&nbsp;na&nbsp;chodník&nbsp;– a&nbsp;to jsme ho, prosím, ani nemuseli rozpůlit… Já&nbsp;mám rád legraci.“</span></p>
          <p class="chunk" data-nb-ref-number="142" data-nb-words="56" data-nb-chars="332"><span class="idea" data-nb-ref-number="142" id="idea142" data-nb-words="56" data-nb-chars="332">Ale Gervaisa se&nbsp;čím dál tím víc krčila v&nbsp;koutku u&nbsp;vrat. Chtělo se&nbsp;jí&nbsp;strašně plakat; celou tu&nbsp;poklidnou radost dnešního dne měla nadobro pokaženou. Nebylo už&nbsp;ani pomyšlení na&nbsp;to, že&nbsp;by&nbsp;se&nbsp;se&nbsp;švagrovou objala; pořád jen prosila Coupeaua, aby toho opilce odvedl pryč. Bazouge zavrávoral a&nbsp;mávl rukou s&nbsp;výrazem filozofického opovržení:</span></p>
          <p class="chunk" data-nb-ref-number="143" data-nb-words="33" data-nb-chars="187"><span class="idea" data-nb-ref-number="143" id="idea143" data-nb-words="33" data-nb-chars="187">„Nic vám nepomůže, děvenko, musíme tam všichni… Možná že&nbsp;budete jednou ještě moc ráda, až&nbsp;vás budou odnášet… To&nbsp;já&nbsp;znám ženský, který by&nbsp;za&nbsp;to&nbsp;poděkovaly, kdyby si&nbsp;pro ně&nbsp;našinec přišel.“</span></p>
          <p class="chunk" data-nb-ref-number="144" data-nb-words="34" data-nb-chars="201"><span class="idea" data-nb-ref-number="144" id="idea144" data-nb-words="34" data-nb-chars="201">A&nbsp;když se&nbsp;Lorilleuxovi konečně odhodlali, že&nbsp;ho&nbsp;odvedou domů, otočil se&nbsp;ještě a&nbsp;na odchodu mezi dvojím škytnutím zablábolil: „Když člověk umře… víte… Když člověk umře, tak aspoň ví, že&nbsp;to&nbsp;má&nbsp;nadlouho.“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>