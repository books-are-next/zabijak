<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="8">
    <meta name="apple-mobile-web-app-capable" content="yes">
    <title>8</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="9">
    <link rel="prev" href="./zabijak_011.html">
    <link rel="next" href="./zabijak_013.html">
    <link rel="self" href="zabijak_012.html">
    <meta name="identifier" content="zola-zabijak-4abbe83">
    <meta name="role" content="chapter">
  </head>
  <body data-nb-words="13204" data-nb-chars="77764" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">8</span></h1>
        <p class="chunk" data-nb-ref-number="2" id="chunk2" data-nb-words="22" data-nb-chars="135"><span class="idea" data-nb-ref-number="2" id="idea2" data-nb-words="22" data-nb-chars="135">Příští sobotu přišel Couepau na&nbsp;večeři a&nbsp;kolem desáté přivedl domů Lantiera. Dali prý si&nbsp;spolu skopové nožičky u&nbsp;Thomase na&nbsp;Montmartru.</span></p>
        <p class="chunk" data-nb-ref-number="3" id="chunk3" data-nb-words="31" data-nb-chars="181"><span class="idea" data-nb-ref-number="3" id="idea3" data-nb-words="31" data-nb-chars="181">„Nesmíš nás hubovat, paničko!“ prohlásil klempíř. „Byli jsme pěkně hodní, jak vidíš… Jo, když jsem s&nbsp;ním, tak o&nbsp;mě nemusíš mít starost! Ten by&nbsp;člověka leda přivedl na&nbsp;dobrou cestu!“</span></p>
        <p class="chunk" data-nb-ref-number="4" id="chunk4" data-nb-words="101" data-nb-chars="605"><span class="idea" data-nb-ref-number="4" id="idea4" data-nb-words="101" data-nb-chars="605">A&nbsp;vykládal, jak se&nbsp;potkali v&nbsp;Rochechouartské ulici. Po&nbsp;večeři pak nechtěl Lantier ani zajít na&nbsp;skleničku do&nbsp;kavárny <em>U&nbsp;Černé koule</em> a&nbsp;říkal, když prý je&nbsp;člověk ženatý a&nbsp;má takovou hodnou a&nbsp;počestnou ženu, nemá se&nbsp;potloukat po&nbsp;hospodách. Gervaisa to&nbsp;poslouchala a&nbsp;usmívala se. Ani ji&nbsp;nenapadlo hubovat, kdepak, byla v&nbsp;příliš velkých rozpacích. Od&nbsp;oné večeře, pravda, čekala, že&nbsp;se&nbsp;jí&nbsp;bývalý milenec dřív nebo později zase ukáže; ale v&nbsp;tuhle pozdní hodinu, když už&nbsp;se&nbsp;chystala na&nbsp;lůžko, ji&nbsp;nenadálý příchod obou mužů velmi překvapil; rozechvělýma rukama si&nbsp;uvazovala drdol, který už&nbsp;měla rozpuštěný na&nbsp;zádech.</span></p>
        <p class="chunk" data-nb-ref-number="5" id="chunk5" data-nb-words="21" data-nb-chars="128"><span class="idea" data-nb-ref-number="5" id="idea5" data-nb-words="21" data-nb-chars="128">„Poslouchej,“ začal zase Coupeau, „když byl tak slušný, že&nbsp;nechtěl nic pít venku, tak nám musíš něco nalít… To&nbsp;doopravdy musíš!“</span></p>
        <p class="chunk" data-nb-ref-number="6" id="chunk6" data-nb-words="55" data-nb-chars="336"><span class="idea" data-nb-ref-number="6" id="idea6" data-nb-words="55" data-nb-chars="336">Dělnice už&nbsp;dávno odešly a&nbsp;matka Coupeauová s&nbsp;Nanou šla před chvíli spát. Gervaisa už&nbsp;zrovna zavírala okenici, když se&nbsp;mužští objevili, ale teď nechala krám otevřený a&nbsp;přinesla na&nbsp;stůl skleničky a&nbsp;láhev s&nbsp;trochou koňaku. Lantier zůstal stát a&nbsp;nechtěl ji&nbsp;přímo oslovit. Ale když mu&nbsp;nalévala, vykřikl: „Prosím vás, milostpaní, jenom slzu!“</span></p>
        <p class="chunk" data-nb-ref-number="7" id="chunk7" data-nb-words="81" data-nb-chars="419"><span class="idea" data-nb-ref-number="7" id="idea7" data-nb-words="81" data-nb-chars="419">Coupeau se&nbsp;na&nbsp;ně&nbsp;podíval a&nbsp;řekl jim rovnou, co&nbsp;si&nbsp;myslí. Přece se&nbsp;nebude takhle pitomě upejpat! Co&nbsp;bylo, to&nbsp;bylo, ne? Kdyby se&nbsp;lidi měli na&nbsp;sebe zlobit ještě po&nbsp;devíti nebo deseti letech, to&nbsp;by&nbsp;se&nbsp;pak člověk nemohl nakonec vůbec s&nbsp;nikým stýkat! Ne, ne, on&nbsp;je&nbsp;upřímný, co&nbsp;na&nbsp;srdci, to&nbsp;na&nbsp;jazyku. Především ví, s&nbsp;kým má&nbsp;co&nbsp;dělat, s&nbsp;hodnou ženskou a&nbsp;s&nbsp;poctivým chlapem, ne? On&nbsp;je&nbsp;bez starostí, zná přece jejich počestnost.</span></p>
        <p class="chunk" data-nb-ref-number="8" id="chunk8" data-nb-words="12" data-nb-chars="75"><span class="idea" data-nb-ref-number="8" id="idea8" data-nb-words="12" data-nb-chars="75">„To se&nbsp;ví… Samozřejmě…,“ zakoktala Gervaisa a&nbsp;ani přitom nevěděla, co&nbsp;říká.</span></p>
        <p class="chunk" data-nb-ref-number="9" id="chunk9" data-nb-words="13" data-nb-chars="74"><span class="idea" data-nb-ref-number="9" id="idea9" data-nb-words="13" data-nb-chars="74">„Teď je&nbsp;pro mě&nbsp;jako sestra, nic jiného než sestra!“ zašeptal také Lantier.</span></p>
        <p class="chunk" data-nb-ref-number="10" id="chunk10" data-nb-words="38" data-nb-chars="226"><span class="idea" data-nb-ref-number="10" id="idea10" data-nb-words="38" data-nb-chars="226">„Podejte si&nbsp;ruku, mordyje, a&nbsp;ať nám lidi vlezou na&nbsp;záda!“ rozkřikl se&nbsp;Coupeau. „Když má&nbsp;člověk tohle v&nbsp;palici, je&nbsp;bohatší než všichni milionáři. Já&nbsp;kladu přátelství nade všecko, protože přátelství je&nbsp;přátelství a&nbsp;nad to&nbsp;není!“</span></p>
        <p class="chunk" data-nb-ref-number="11" id="chunk11" data-nb-words="114" data-nb-chars="692"><span class="idea" data-nb-ref-number="11" id="idea11" data-nb-words="114" data-nb-chars="692">Tloukl se&nbsp;pěstí do&nbsp;žaludku a&nbsp;vypadal tak dojatě, že&nbsp;ho&nbsp;museli chlácholit. Všichni tři si&nbsp;beze slova přiťukli a&nbsp;vypili skleničku. Teď si&nbsp;mohla Gervaisa teprve Lantiera dobře prohlédnout, protože tenkrát o&nbsp;svém svátku ho&nbsp;viděla jen jako v&nbsp;mlze. Ztloustl, zesílil a&nbsp;zkulatěl, nohy a&nbsp;ruce měl těžké, protože měl malou postavu. Ale jeho obličej měl pořád ještě hezké rysy, třebaže byl naduřelý od&nbsp;povalečského života; a&nbsp;protože si&nbsp;Lantier pořád ještě pečlivě pěstoval tenký knír, vypadal právě na&nbsp;svůj věk: pětatřicet. Toho dne měl na&nbsp;sobě šedé kalhoty, tmavomodrý svrchník jako nějaký pán, a&nbsp;na hlavě buřinku; dokonce měl i&nbsp;hodinky se&nbsp;stříbrným řetízkem, na&nbsp;němž visel prsten, asi nějaká památka.</span></p>
        <p class="chunk" data-nb-ref-number="12" id="chunk12" data-nb-words="9" data-nb-chars="54"><span class="idea" data-nb-ref-number="12" id="idea12" data-nb-words="9" data-nb-chars="54">„Musím už&nbsp;jít,“ řekl, „bydlím až&nbsp;v&nbsp;horoucích peklech.“</span></p>
        <p class="chunk" data-nb-ref-number="13" id="chunk13" data-nb-words="65" data-nb-chars="377"><span class="idea" data-nb-ref-number="13" id="idea13" data-nb-words="65" data-nb-chars="377">Už&nbsp;byl na&nbsp;chodníku, ale klempíř ho&nbsp;ještě zavolal zpátky; musel slíbit, že&nbsp;se&nbsp;u&nbsp;nich zase zastaví, kdykoliv půjde okolo. Gervaisa mezitím někam tiše zmizela, teď se&nbsp;vrátila a&nbsp;strkala před sebou rozespalého Štěpána, jen tak v&nbsp;košili. Chlapec se&nbsp;usmíval a&nbsp;protíral si&nbsp;oči. Ale když uviděl Lantiera, zůstal rozpačitě stát, začal se&nbsp;třást a&nbsp;díval se&nbsp;vylekaně na&nbsp;matku a&nbsp;na Coupeaua.</span></p>
        <p class="chunk" data-nb-ref-number="14" id="chunk14" data-nb-words="6" data-nb-chars="43"><span class="idea" data-nb-ref-number="14" id="idea14" data-nb-words="6" data-nb-chars="43">„Nepoznáš tohohle pána?“ zeptal se&nbsp;Coupeau.</span></p>
        <p class="chunk" data-nb-ref-number="15" id="chunk15" data-nb-words="12" data-nb-chars="79"><span class="idea" data-nb-ref-number="15" id="idea15" data-nb-words="12" data-nb-chars="79">Chlapec svěsil hlavu a&nbsp;neodpověděl. Pak nepatrně přikývl, že&nbsp;toho pána poznává.</span></p>
        <p class="chunk" data-nb-ref-number="16" id="chunk16" data-nb-words="10" data-nb-chars="47"><span class="idea" data-nb-ref-number="16" id="idea16" data-nb-words="10" data-nb-chars="47">„Tak nestůj tady jako trdlo a&nbsp;jdi mu&nbsp;dát pusu!“</span></p>
        <p class="chunk" data-nb-ref-number="17" id="chunk17" data-nb-words="57" data-nb-chars="328"><span class="idea" data-nb-ref-number="17" id="idea17" data-nb-words="57" data-nb-chars="328">Lantier se&nbsp;tvářil vážně a&nbsp;klidně čekal. Když se&nbsp;Štěpán odhodlal přijít blíž, sklonil se, nastavil obě tváře a&nbsp;sám také políbil kluka na&nbsp;čelo. Tu&nbsp;se&nbsp;teprve Štěpán odvážil na&nbsp;otce podívat. Ale najednou se&nbsp;rozplakal a&nbsp;utekl jako pominutý, až&nbsp;se&nbsp;mu&nbsp;košile plandala kolem nohou. Coupeau ho&nbsp;huboval, že&nbsp;se&nbsp;chová jako vesnické nemehlo.</span></p>
        <p class="chunk" data-nb-ref-number="18" id="chunk18" data-nb-words="13" data-nb-chars="82"><span class="idea" data-nb-ref-number="18" id="idea18" data-nb-words="13" data-nb-chars="82">„To je&nbsp;jenom z&nbsp;rozrušení,“ omlouvala ho&nbsp;Gervaisa, sama také celá bledá rozčilením.</span></p>
        <p class="chunk" data-nb-ref-number="19" id="chunk19" data-nb-words="59" data-nb-chars="359"><span class="idea" data-nb-ref-number="19" id="idea19" data-nb-words="59" data-nb-chars="359">„Jinak je&nbsp;moc hodný a&nbsp;tichý, víte,“ vysvětloval Coupeau. „Však uvidíte, jak jsem ho&nbsp;vycepoval… On&nbsp;si&nbsp;na&nbsp;vás zvykne. Musí jen napřed každého poznat… Zkrátka, už&nbsp;jenom kvůli tomuhle klukovi jsme nemohli zůstat rozhněvaní, viďte? Měli jsme to&nbsp;kvůli němu udělat už&nbsp;dávno, protože já&nbsp;bych si&nbsp;radši dal uříznout hlavu, než abych bránil otci navštěvovat svoje dítě.“</span></p>
        <p class="chunk" data-nb-ref-number="20" id="chunk20" data-nb-words="49" data-nb-chars="301"><span class="idea" data-nb-ref-number="20" id="idea20" data-nb-words="49" data-nb-chars="301">Potom nadhodil, že&nbsp;by&nbsp;se&nbsp;ta&nbsp;flaška koňaku měla dorazit. Znovu si&nbsp;všichni tři přiťukli. Lantier se&nbsp;ničemu nedivil a&nbsp;zachovával obdivuhodný klid. Než odešel, chtěl ještě klempíři oplatit zdvořilost a&nbsp;nedal jinak, než že&nbsp;mu&nbsp;pomůže zavřít krám. Potom si&nbsp;čistotně oprášil ruce a&nbsp;popřál manželům dobrou noc.</span></p>
        <p class="chunk" data-nb-ref-number="21" id="chunk21" data-nb-words="16" data-nb-chars="93"><span class="idea" data-nb-ref-number="21" id="idea21" data-nb-words="16" data-nb-chars="93">„Vyspěte se&nbsp;dobře. Já&nbsp;zkusím ještě chytit omnibus… A&nbsp;na shledanou, já&nbsp;tedy zase brzo přijdu!“</span></p>
        <p class="chunk" data-nb-ref-number="22" id="chunk22" data-nb-words="318" data-nb-chars="1838"><span class="idea" data-nb-ref-number="22" id="idea22" data-nb-words="318" data-nb-chars="1838">Od&nbsp;toho večera se&nbsp;Lantier ukazoval v&nbsp;Zlatnické ulici často. Při­cházel, když byl klempíř doma, a&nbsp;hned ode dveří se&nbsp;ho&nbsp;ptal, jak se&nbsp;mu&nbsp;vede, jako by&nbsp;chtěl dát okázale najevo, že&nbsp;sem jde jen kvůli němu. Pak se&nbsp;posadil zády k&nbsp;výkladní skříni, vždycky ve&nbsp;svrchníku, vyholený a&nbsp;učesaný, zdvořile se&nbsp;bavil a&nbsp;choval se&nbsp;jako vzdělaný člověk. Tak se&nbsp;Coupeauovi postupně dověděli všechny podrobnosti o&nbsp;jeho životě. V&nbsp;posledních osmi letech prý byl nějaký čas ředitelem továrny na&nbsp;klobouky, a&nbsp;když se&nbsp;ho&nbsp;ptali, proč toho tedy nechal, nadhodil jen vyhýbavě něco o&nbsp;machinacích jednoho společníka, krajana, takového darebáka, který celý podnik roztočil se&nbsp;ženskými. Ale titul bývalého šéfa továrny lpěl na&nbsp;celé jeho osobě jako nějaké šlechtictví, které už&nbsp;mu&nbsp;nemůže nikdo vzít. Ustavičně říkal, že&nbsp;teď má&nbsp;v&nbsp;proudu báječnou věc, jenom už&nbsp;to&nbsp;podepsat, veliké kloboučnické firmy prý mu&nbsp;mají zařídit vlastní podnik a&nbsp;svěří mu&nbsp;obrovské obchody. Zatím nedělal vůbec nic, jen se&nbsp;procházel na&nbsp;sluníčku s&nbsp;rukama v&nbsp;kapsách jako velký pán. Když si&nbsp;někdy přesto postěžoval a&nbsp;někdo se&nbsp;odvážil mu&nbsp;nadhodit, že&nbsp;v&nbsp;té a&nbsp;v&nbsp;té továrně hledají dělníky, jenom se&nbsp;soucitně usmál; nemá prý chuť chcípat hlady a&nbsp;dřít přitom na&nbsp;jiné. Ale přece ten chlap nežije jenom tak ze&nbsp;vzduchu! říkával Coupeau. Je&nbsp;to&nbsp;číman, umí si&nbsp;to&nbsp;zařídit, určitě má&nbsp;sem tam nějaké kšefty, protože vypadá tak blahobytně a&nbsp;musí přece někde brát peníze na&nbsp;to&nbsp;bílé prádlo a&nbsp;na ty&nbsp;kravaty, jaké nosí jen synáčkové z&nbsp;dobré rodiny. Jednou ráno ho&nbsp;klempíř viděl na&nbsp;Montmartreském bulváru, jak si&nbsp;dává čistit boty. Pravda pravdoucí bylo jen to, že&nbsp;Lantier, tak hovorný o&nbsp;jiných, o&nbsp;sobě vždycky mlčel anebo se&nbsp;vykrucoval. Nechtěl ani říci, kde bydlí. Ne, zatím prý jen tak u&nbsp;kamaráda, až&nbsp;někde v&nbsp;horoucích peklech, než si&nbsp;najde nějaké pěkné místo, a&nbsp;říkal lidem, aby za&nbsp;ním nechodili, protože nebývá nikdy doma.</span></p>
        <p class="chunk" data-nb-ref-number="23" id="chunk23" data-nb-words="72" data-nb-chars="425"><span class="idea" data-nb-ref-number="23" id="idea23" data-nb-words="72" data-nb-chars="425">„Člověk najde za&nbsp;jedno zaměstnání deset!“ vykládal často. „Jenomže nemá cenu něco brát, když člověk ví, že&nbsp;tam stejně nezůstane víc jak čtyřiadvacet hodin… Tak například nastoupím jednou v&nbsp;pondělí v&nbsp;Montrouge u&nbsp;Championa. Ale odpoledne mi&nbsp;Champion leze na&nbsp;nervy s&nbsp;politikou; měl jiné názory než já. No&nbsp;a&nbsp;tak jsem hned v&nbsp;úterý ráno zmizel, protože už&nbsp;nežijeme v&nbsp;dobách otroctví a&nbsp;já se&nbsp;nehodlám za&nbsp;sedm franků denně prodávat.“</span></p>
        <p class="chunk" data-nb-ref-number="24" id="chunk24" data-nb-words="221" data-nb-chars="1354"><span class="idea" data-nb-ref-number="24" id="idea24" data-nb-words="221" data-nb-chars="1354">Bylo to&nbsp;tenkrát na&nbsp;počátku listopadu. Lantier přinesl galantně kytičky fialek a&nbsp;podělil jimi Gervaisu i&nbsp;obě dělnice. Poznenáhlu přicházel stále častěji a&nbsp;nakonec už&nbsp;chodil skoro denně. Zdálo se, jako by&nbsp;chtěl okouzlit celý dům, celou čtvrť; nejdřív se&nbsp;začal dvořit Klementě a&nbsp;paní Putoisové; oběma prokazoval bez rozdílu věku všelijaké pozornosti. Za&nbsp;necelý měsíc ho&nbsp;obě dělnice zbožňovaly. Bochovi, kterým nesmírně lichotilo, když se&nbsp;jich přicházel poptat po&nbsp;zdraví do&nbsp;vrátnice, se&nbsp;mohli rozplynout, jak prý je&nbsp;zdvořilý. Když se&nbsp;dověděli Lorilleuxovi, kdo je&nbsp;vlastně ten pán, co&nbsp;tenkrát přišel na&nbsp;večeři o&nbsp;Gervaisině svátku, nemohli zpočátku přijít Gervaise na&nbsp;jméno, že&nbsp;se&nbsp;odvážila takhle přivést svého bývalého amanta do&nbsp;domu. Ale jednou se&nbsp;k&nbsp;nim Lantier vypravil nahoru, objednal si&nbsp;zlatý řetízek pro jednu známou dámu a&nbsp;měl tak pěkné vystupování, že&nbsp;ho&nbsp;pozvali, aby se&nbsp;posadil, a&nbsp;byli tak okouzleni jeho řečmi, že&nbsp;u&nbsp;nich zůstal celou hodinu; dokonce prý nemohli pochopit, jak takový nóbl člověk mohl žít s&nbsp;tou pajdou. Nakonec se&nbsp;už&nbsp;nad kloboučníkovými návštěvami u&nbsp;Coupeauů nikdo v&nbsp;sousedství nepohoršoval, jako by&nbsp;se&nbsp;to&nbsp;rozumělo samo sebou; natolik si&nbsp;dokázal zjednat přízeň celé Zlatnické ulice. Jedině Goujet se&nbsp;pořád mračil. Když byl náhodou v&nbsp;krámě a&nbsp;Lantier přišel, hned se&nbsp;zvedl a&nbsp;mířil ke&nbsp;dveřím, aby se&nbsp;s&nbsp;tím člověkem nemusel dávat do&nbsp;řeči.</span></p>
        <p class="chunk" data-nb-ref-number="25" id="chunk25" data-nb-words="313" data-nb-chars="1810"><span class="idea" data-nb-ref-number="25" id="idea25" data-nb-words="313" data-nb-chars="1810">Ale první týdny, když byli všichni do&nbsp;Lantiera takhle pobláznění, prožívala Gervaisa velké vnitřní zmatky. Cítila takové lechtání v&nbsp;prsou, jaké ji&nbsp;přepadalo už&nbsp;tenkrát, když jí&nbsp;Virgínie poprvé vyprávěla o&nbsp;Lantierovi. Největší strach měla z&nbsp;toho, že&nbsp;nebude mít dost síly, až&nbsp;ji&nbsp;tu&nbsp;jednou Lantier zastihne večer samotnou a&nbsp;bude ji&nbsp;třeba chtít políbit. Myslela na&nbsp;něho příliš často a&nbsp;měla ho&nbsp;stále plnou hlavu. Ale pomalu se&nbsp;uklidňovala, když viděla, jak slušně se&nbsp;chová, že&nbsp;se&nbsp;jí&nbsp;nepodívá ani přímo do&nbsp;obličeje a&nbsp;že si&nbsp;k&nbsp;ní vůbec nic nedovolí, i&nbsp;když jsou ostatní obráceni zády. A&nbsp;pak, Virgínie, která jako by&nbsp;do&nbsp;ní&nbsp;viděla, jí&nbsp;takové ošklivé myšlenky vyčítala, že&nbsp;prý by&nbsp;se&nbsp;za&nbsp;ně&nbsp;měla stydět. Proč se&nbsp;tak třese? Vždyť slušnějšího člověka aby pohledal! Toho se, namouduši, už&nbsp;vůbec nemusí bát. A&nbsp;dlouhá bruneta je&nbsp;jednou schválně zatáhla do&nbsp;kouta a&nbsp;nenápadně zavedla řeč na&nbsp;city. Lantier vážně prohlásil, vybíraje pečlivě slova, že&nbsp;jeho srdce je&nbsp;už&nbsp;mrtvé a&nbsp;že se&nbsp;v&nbsp;budoucnu chce věnovat jen štěstí svého synka. Nikdy se&nbsp;ani slovem nezmínil o&nbsp;Klaudiovi, který byl pořád ještě v&nbsp;jižní Francii. Každý večer líbal Štěpána na&nbsp;čelo, ale nevěděl, o&nbsp;čem s&nbsp;ním má&nbsp;mluvit, když chlapec náhodou zůstal v&nbsp;krámě; za&nbsp;chvilku už&nbsp;na&nbsp;něho zapomínal a&nbsp;hned se&nbsp;zas častoval zdvořilostmi s&nbsp;Klementou. A&nbsp;tak se&nbsp;Gervaisa pomalu upokojila a&nbsp;cítila, jak v&nbsp;ní minulost umírá. Lantierova přítomnost stírala všechny vzpomínky na&nbsp;Plassans a&nbsp;na hotel Boncoeur. Dík tomu, že&nbsp;ho&nbsp;denně viděla, už&nbsp;o&nbsp;něm přestávala snít. Cítila dokonce trochu odpor při pomyšlení na&nbsp;jejich dřívější poměr. Ach, s&nbsp;tím je&nbsp;konec, nadobro konec. Kdyby se&nbsp;někdy opovážil chtít na&nbsp;ní&nbsp;něco takového, dala by&nbsp;mu&nbsp;pár pohlavků, anebo ještě spíš by&nbsp;to&nbsp;řekla všechno manželovi. A&nbsp;znovu už&nbsp;mohla bez výčitek svědomí a&nbsp;s&nbsp;nesmírnou něhou pomyslet na&nbsp;krásné přátelství Goujetovo.</span></p>
        <p class="chunk" data-nb-ref-number="26" id="chunk26" data-nb-words="321" data-nb-chars="1884"><span class="idea" data-nb-ref-number="26" id="idea26" data-nb-words="321" data-nb-chars="1884">Jednou ráno přišla Klementa do&nbsp;práce a&nbsp;vykládala, že&nbsp;včera asi v&nbsp;jedenáct potkala pana Lantiera, jak jde zavěšený s&nbsp;nějakou ženskou. Líčila to&nbsp;velmi peprně a&nbsp;zlomyslně pokukovala, co&nbsp;tomu bude zaměstnavatelka říkat. Ano, pan Lantier šel nahoru ulicí Notre-Dame de&nbsp;Lorette a&nbsp;ta ženská byla blondýna, taková utahaná bulvárová coura, co&nbsp;má&nbsp;pod hedvábnou sukní zadek holý. Ona šla jen tak pro legraci za&nbsp;nimi. Ta&nbsp;coura zašla do&nbsp;uzenářství a&nbsp;nakoupila tam humry a&nbsp;šunku. Potom v&nbsp;Larochefoucauldově ulici zůstal Lantier na&nbsp;chodníku před domem a&nbsp;čučel nahoru, až&nbsp;mu&nbsp;ta&nbsp;holka&nbsp;– šla napřed sama&nbsp;– dá&nbsp;z&nbsp;okna znamení, aby přišel za&nbsp;ní. Ale marně k&nbsp;tomu Klementa dodávala všelijaké nechutné komentáře, Gervaisa dál klidně žehlila bílé šaty. Chvílemi se&nbsp;té&nbsp;historii dokonce trochu pousmála. Tihle Provensálci, prohodila, jsou všichni po&nbsp;ženských jako diví. Musejí mít ženskou, i&nbsp;kdyby na&nbsp;sůl nebylo, a&nbsp;sebrali by&nbsp;ji&nbsp;třeba i&nbsp;lopatou na&nbsp;hnoji. A&nbsp;když večer kloboučník přišel, bavila se&nbsp;Gervaisa tím, jak ho&nbsp;Klementa škádlí a&nbsp;dobírá si&nbsp;ho&nbsp;kvůli té&nbsp;blondýně. Zdálo se&nbsp;ostatně, jako by&nbsp;mu&nbsp;lichotilo, že&nbsp;ho&nbsp;viděla. To&nbsp;je&nbsp;toho, byla to&nbsp;jedna stará přítelkyně, ještě se&nbsp;s&nbsp;ní občas stýká, vždyť to&nbsp;ostatně nikomu nemůže vadit! Moc nóbl holka, má&nbsp;doma nábytek z&nbsp;palisandru; a&nbsp;jmenoval, koho všeho měla za&nbsp;milence, nějakého vikomta, pak jednoho velkoobchodníka s&nbsp;porcelánem a&nbsp;notářského synáčka. On&nbsp;prý má&nbsp;rád ženské, které se&nbsp;dovedou navonět. A&nbsp;strkal Klementě pod nos kapesník, který mu&nbsp;to&nbsp;děvče navonělo, ale vtom vešel do&nbsp;krámu Štěpán. Lantier ihned zvážněl, políbil chlapce a&nbsp;dodal, že&nbsp;z&nbsp;takové legrace se&nbsp;přece nestřílí a&nbsp;že jeho srdce už&nbsp;je&nbsp;mrtvé. Gervaisa se&nbsp;skláněla nad prací a&nbsp;pokyvovala na&nbsp;souhlas. A&nbsp;tak se&nbsp;jen Klementa sama potrestala za&nbsp;svou zlomyslnost, protože dobře věděla, že&nbsp;ji&nbsp;Lantier už&nbsp;dvakrát nebo třikrát nenápadně štípl, a&nbsp;žrala se&nbsp;závistí, že&nbsp;nevoní pižmem jako ta&nbsp;coura z&nbsp;bulváru.</span></p>
        <p class="chunk" data-nb-ref-number="27" id="chunk27" data-nb-words="124" data-nb-chars="731"><span class="idea" data-nb-ref-number="27" id="idea27" data-nb-words="124" data-nb-chars="731">Když přišlo jaro, byl už&nbsp;Lantier u&nbsp;Coupeauů jako doma a&nbsp;mluvil o&nbsp;tom, že&nbsp;se&nbsp;přestěhuje sem do&nbsp;čtvrti, aby byl svým přátelům blíž. Chtěl by&nbsp;prý zařízený pokoj v&nbsp;nějakém čistém slušném domě. Paní Bochová, a&nbsp;dokonce i&nbsp;Gervaisa si&nbsp;mohly nohy uběhat, aby mu&nbsp;něco takového našly. Prohledaly všechny sousední ulice. Ale Lantier byl příliš vybíravý, chtěl jenom přízemí, a&nbsp;s&nbsp;velkým dvorem, zkrátka všechno možné pohodlí. A&nbsp;každý večer teď u&nbsp;Coupeauů jako by&nbsp;měřil výšku a&nbsp;prohlížel rozvržení místností, zkrátka jako by&nbsp;toužil právě po&nbsp;něčem takovém. Namouduši, nic lepšího by&nbsp;si&nbsp;nemohl přát, hned by&nbsp;si&nbsp;v&nbsp;tomhle klidném a&nbsp;teplém hnízdečku udělal svůj koutek. A&nbsp;prohlídku končil vždycky větou: „Sakra, máte to&nbsp;tu&nbsp;přece jenom pěkné bydlení!“</span></p>
        <p class="chunk" data-nb-ref-number="28" id="chunk28" data-nb-words="36" data-nb-chars="190"><span class="idea" data-nb-ref-number="28" id="idea28" data-nb-words="36" data-nb-chars="190">Jednou večer, když tu&nbsp;zůstal na&nbsp;večeři a&nbsp;po jídle zas pronesl tu&nbsp;větu, se&nbsp;Coupeau najednou rozkřikl; teď už&nbsp;mu&nbsp;tykal: „No tak tu&nbsp;zůstaň, kamaráde, když se&nbsp;ti&nbsp;tady líbí… Nějak už&nbsp;to&nbsp;uděláme…“</span></p>
        <p class="chunk" data-nb-ref-number="29" id="chunk29" data-nb-words="27" data-nb-chars="132"><span class="idea" data-nb-ref-number="29" id="idea29" data-nb-words="27" data-nb-chars="132">A&nbsp;vyložil, že&nbsp;komora na&nbsp;špinavé prádlo se&nbsp;může vyčistit a&nbsp;bude z&nbsp;ní docela pěkný pokoj. Štěpán může spát v&nbsp;krámě na&nbsp;matraci a&nbsp;je to!</span></p>
        <p class="chunk" data-nb-ref-number="30" id="chunk30" data-nb-words="50" data-nb-chars="282"><span class="idea" data-nb-ref-number="30" id="idea30" data-nb-words="50" data-nb-chars="282">„Ne, kdepak,“ odpověděl Lantier, „to nemohu přijmout. To&nbsp;bych vám moc překážel. Vím, že&nbsp;mi&nbsp;to&nbsp;nabízíš upřímně, ale byli bychom tu&nbsp;příliš namačkaní a&nbsp;nedělalo by&nbsp;to&nbsp;dobrotu… A&nbsp;pak, víte, každý má&nbsp;rád svobodu. Musel bych chodit přes váš pokoj a&nbsp;to by&nbsp;se&nbsp;mi&nbsp;taky vždycky nezamlouvalo.“</span></p>
        <p class="chunk" data-nb-ref-number="31" id="chunk31" data-nb-words="86" data-nb-chars="454"><span class="idea" data-nb-ref-number="31" id="idea31" data-nb-words="86" data-nb-chars="454">„I&nbsp;podívejme na&nbsp;něho, vykuka jednoho!“ smál se&nbsp;klempíř, div se&nbsp;nezadusil, a&nbsp;tloukl pěstí do&nbsp;stolu, aby mohl promluvit. „On myslí pořád jen na&nbsp;skopičinky… Ale ty&nbsp;bambulo, na&nbsp;to&nbsp;musí mít člověk filipa! V&nbsp;tom pokoji jsou přece dvě okna, no&nbsp;ne? Tak se&nbsp;jedno vybourá až&nbsp;na&nbsp;zem a&nbsp;udělají se&nbsp;z&nbsp;něho dveře. A&nbsp;ty budeš chodit dvorem, rozumíš, a&nbsp;my tyhle spojovací dveře můžeme třeba zabednit, když budeme chtít. Já&nbsp;tě&nbsp;neznám, ty&nbsp;mě&nbsp;neznáš, ty&nbsp;jsi doma a&nbsp;my taky.“</span></p>
        <p class="chunk" data-nb-ref-number="32" id="chunk32" data-nb-words="6" data-nb-chars="45"><span class="idea" data-nb-ref-number="32" id="idea32" data-nb-words="6" data-nb-chars="45">Bylo chvíli ticho. Potom kloboučník zašeptal:</span></p>
        <p class="chunk" data-nb-ref-number="33" id="chunk33" data-nb-words="23" data-nb-chars="110"><span class="idea" data-nb-ref-number="33" id="idea33" data-nb-words="23" data-nb-chars="110">„No jo, takhle by&nbsp;to&nbsp;teda šlo, to&nbsp;neříkám… Ale i&nbsp;tak to&nbsp;přece jen nemůžu přijmout, byl bych vám moc na&nbsp;obtíž.“</span></p>
        <p class="chunk" data-nb-ref-number="34" id="chunk34" data-nb-words="140" data-nb-chars="824"><span class="idea" data-nb-ref-number="34" id="idea34" data-nb-words="140" data-nb-chars="824">Vyhýbal se&nbsp;Gervaisinu pohledu. Ale pochopitelně čekal, až&nbsp;co&nbsp;řekne ona, aby to&nbsp;mohl přijmout. Gervaise byl manželův nápad proti mysli; ne&nbsp;že&nbsp;by&nbsp;jí&nbsp;nějak vadilo nebo znepokojovalo pomyšlení, že&nbsp;u&nbsp;nich bude Lantier bydlet; ale přemýšlela o&nbsp;tom, kam by&nbsp;dávala špinavé prádlo. Klempíř zatím nadšeně vypočítával, jaké všechny výhody by&nbsp;to&nbsp;řešení mělo. Nájemné pět set franků pro ně&nbsp;bylo odjakživa dost vysoké. Teď by&nbsp;jim kamarád platil za&nbsp;pokoj i&nbsp;s&nbsp;nábytkem dvacet franků měsíčně; pro něho by&nbsp;to&nbsp;nebylo drahé a&nbsp;jim by&nbsp;to&nbsp;o&nbsp;kvartále pomohlo. Dodal ještě, že&nbsp;pod jejich manželskou postelí pořídí velikou bednu, kam se&nbsp;vejde třeba všechno špinavé prádlo z&nbsp;celé čtvrti. Gervaisa ještě váhala a&nbsp;tázavě se&nbsp;dívala na&nbsp;maminku Coupeauovou; ale tu&nbsp;už&nbsp;si&nbsp;před hezkými pár měsíci získal Lantier tím, že&nbsp;jí&nbsp;nosil ibiškové bonbony proti kašli.</span></p>
        <p class="chunk" data-nb-ref-number="35" id="chunk35" data-nb-words="15" data-nb-chars="81"><span class="idea" data-nb-ref-number="35" id="idea35" data-nb-words="15" data-nb-chars="81">„To se&nbsp;ví, že&nbsp;byste nám nepřekážel!“ řekla nakonec. „Dalo by&nbsp;se&nbsp;to&nbsp;nějak udělat…“</span></p>
        <p class="chunk" data-nb-ref-number="36" id="chunk36" data-nb-words="15" data-nb-chars="104"><span class="idea" data-nb-ref-number="36" id="idea36" data-nb-words="15" data-nb-chars="104">„Ne, děkuji, ale opravdu ne!“ opakoval kloboučník. „Jste oba příliš laskaví, ale nemůžu toho zneužívat.“</span></p>
        <p class="chunk" data-nb-ref-number="37" id="chunk37" data-nb-words="34" data-nb-chars="213"><span class="idea" data-nb-ref-number="37" id="idea37" data-nb-words="34" data-nb-chars="213">Ale Coupeau se&nbsp;už&nbsp;dopálil. Bude ještě dlouho mluvit takové pitomosti? Když mu&nbsp;říkají, že&nbsp;je&nbsp;to&nbsp;opravdu upřímná nabídka! Vždyť jim tím také vlastně prokáže službu, no&nbsp;ne? Nakonec vztekle zařval: „Štěpáne! Štěpáne!“</span></p>
        <p class="chunk" data-nb-ref-number="38" id="chunk38" data-nb-words="10" data-nb-chars="54"><span class="idea" data-nb-ref-number="38" id="idea38" data-nb-words="10" data-nb-chars="54">Kluk mezitím usnul na&nbsp;stole. Trhl sebou a&nbsp;zvedl hlavu.</span></p>
        <p class="chunk" data-nb-ref-number="39" id="chunk39" data-nb-words="17" data-nb-chars="97"><span class="idea" data-nb-ref-number="39" id="idea39" data-nb-words="17" data-nb-chars="97">„Poslouchej, řekni mu, že&nbsp;to&nbsp;taky chceš… Ano, tomuhle pánovi… Řekni mu&nbsp;pěkně nahlas: Já&nbsp;to&nbsp;chci!“</span></p>
        <p class="chunk" data-nb-ref-number="40" id="chunk40" data-nb-words="6" data-nb-chars="40"><span class="idea" data-nb-ref-number="40" id="idea40" data-nb-words="6" data-nb-chars="40">„Já to&nbsp;chci!“ zakoktal Štěpán rozespale.</span></p>
        <p class="chunk" data-nb-ref-number="41" id="chunk41" data-nb-words="36" data-nb-chars="221"><span class="idea" data-nb-ref-number="41" id="idea41" data-nb-words="36" data-nb-chars="221">Všichni se&nbsp;dali do&nbsp;smíchu. Ale Lantier hned zvážněl a&nbsp;zatvářil se&nbsp;zamyšleně. Podal přes stůl Coupeauovi ruku a&nbsp;řekl: „Tak tedy přijímám… Z&nbsp;přátelství to&nbsp;nabízíte, z&nbsp;přátelství to&nbsp;přijímám. Ano, přijímám to&nbsp;kvůli chlapci.“</span></p>
        <p class="chunk" data-nb-ref-number="42" id="chunk42" data-nb-words="214" data-nb-chars="1295"><span class="idea" data-nb-ref-number="42" id="idea42" data-nb-words="214" data-nb-chars="1295">Hned druhý den přišel náhodou domácí, pan Marescot, na&nbsp;chvíli k&nbsp;Bochovům do&nbsp;vrátnice a&nbsp;Gervaisa s&nbsp;ním o&nbsp;tom promluvila. Zpočátku nechtěl, měl všelijaké strachy a&nbsp;rozčiloval se, jako kdyby na&nbsp;něm Gervaisa chtěla, aby zboural celé jedno křídlo domu. Ale když si&nbsp;všechno pečlivě prohlédl na&nbsp;místě a&nbsp;podíval se&nbsp;i&nbsp;nahoru, zda se&nbsp;tím neoslabí zdi hořeních poschodí, dal konečně souhlas. Ovšem pod podmínkou, že&nbsp;s&nbsp;tím nebude mít žádné výlohy. A&nbsp;Coupeauovi mu&nbsp;museli písemně potvrdit, že&nbsp;se&nbsp;zavazují uvést všechno zas do&nbsp;původního stavu, až&nbsp;jim vyprší nájemní smlouva. Ještě ten večer přivedl klempíř tři kamarády, zedníka, truhláře a&nbsp;malíře, kteří prý mu&nbsp;to&nbsp;udělají po&nbsp;práci jako melouch, jen tak z&nbsp;ochoty. I&nbsp;tak je&nbsp;zasazení nových dveří a&nbsp;vybílení pokoje stálo dobrých sto franků a&nbsp;navíc ještě všechny ty&nbsp;láhve vína, kterými se&nbsp;práce zalévala. Klempíř kamarádům řekl, že&nbsp;jim zaplatí později, jakmile dostane peníze od&nbsp;nájemníka. Teď šlo o&nbsp;to, jak pokoj zařídit. Gervaisa tam nechala almaru maminky Coupeauové a&nbsp;přidala ze&nbsp;svého pokoje stůl a&nbsp;dvě židle; ale musela koupit umyvadlo a&nbsp;postel s&nbsp;matracemi, dohromady za&nbsp;sto třicet franků, které se&nbsp;zavázala splácet po&nbsp;deseti francích měsíčně. Prvních deset měsíců tedy všechny Lantierovy peníze půjdou na&nbsp;dluhy, ale zato později bude z&nbsp;podnájemníka užitek.</span></p>
        <p class="chunk" data-nb-ref-number="43" id="chunk43" data-nb-words="150" data-nb-chars="880"><span class="idea" data-nb-ref-number="43" id="idea43" data-nb-words="150" data-nb-chars="880">Kloboučník se&nbsp;nastěhoval počátkem června. Den předtím mu&nbsp;Coupeau nabídl, že&nbsp;mu&nbsp;pomůže se&nbsp;zavazadlem, aby nemusel platit frank padesát za&nbsp;kočár. Ale Lantier celý zrozpačitěl a&nbsp;říkal, že&nbsp;má&nbsp;ten kufr beztak příliš těžký, jako by&nbsp;chtěl až&nbsp;do&nbsp;poslední chvíle utajit, kde bydlí. Přistěhoval se&nbsp;odpoledne kolem třetí hodiny. Coupeau nebyl doma. A&nbsp;Gervaisa ve&nbsp;dveřích krámu celá zbledla, když poznala v&nbsp;kočáře ten kufr. Byl to&nbsp;jejich starý velký kufr, ten, co&nbsp;se&nbsp;s&nbsp;ním kdysi stěhovala z&nbsp;Plassansu, dnes už&nbsp;odřený a&nbsp;rozbitý, převázaný provazem. Teď se&nbsp;k&nbsp;ní tedy vracel, jak o&nbsp;tom tenkrát snívala, a&nbsp;mohla si&nbsp;představovat, že&nbsp;jí&nbsp;ho&nbsp;přiváží nazpátek týž kočár, v&nbsp;němž se&nbsp;jí&nbsp;kdysi ta&nbsp;coura Adéla vysmívala. Lantierovi pomohl složit kufr Boche. Pradlena šla za&nbsp;nimi mlčky, celá zaražená. Když postavili břemeno doprostřed pokoje, řekla, jen tak aby něco prohodila: „Tak už&nbsp;to&nbsp;máme z&nbsp;krku, co?“</span></p>
        <p class="chunk" data-nb-ref-number="44" id="chunk44" data-nb-words="24" data-nb-chars="143"><span class="idea" data-nb-ref-number="44" id="idea44" data-nb-words="24" data-nb-chars="143">Potom se&nbsp;vzpamatovala, když viděla, že&nbsp;Lantier horlivě rozvazuje provazy a&nbsp;ani si&nbsp;jí&nbsp;nevšímá; řekla tedy Bochovi: „Teď se&nbsp;s&nbsp;námi musíte napít.“</span></p>
        <p class="chunk" data-nb-ref-number="45" id="chunk45" data-nb-words="79" data-nb-chars="453"><span class="idea" data-nb-ref-number="45" id="idea45" data-nb-words="79" data-nb-chars="453">Šla po&nbsp;láhev a&nbsp;pro skleničky. Kolem šel po&nbsp;chodníku zrovna Poisson. Kývla na&nbsp;něho, zamrkala a&nbsp;usmála se. Strážník porozuměl hned. Když byl ve&nbsp;službě a&nbsp;zamrkalo se&nbsp;na&nbsp;něho, znamenalo to, že&nbsp;se&nbsp;má&nbsp;přijít napít. Někdy se&nbsp;dokonce procházel před krámem celé hodiny a&nbsp;čekal, až&nbsp;na&nbsp;něho pradlena zamrká. Potom vždycky prošel nenápadně dvorem a&nbsp;vypil u&nbsp;ní skleničku, aby ho&nbsp;nikdo neviděl. „Á,“ ozval se&nbsp;Lantier, sotva ho&nbsp;uviděl ve&nbsp;dveřích, „tady jde Badinguet!“</span></p>
        <p class="chunk" data-nb-ref-number="46" id="chunk46" data-nb-words="40" data-nb-chars="226"><span class="idea" data-nb-ref-number="46" id="idea46" data-nb-words="40" data-nb-chars="226">Říkal mu&nbsp;tak ze&nbsp;žertu, na&nbsp;posměch císaři. Poisson se&nbsp;na&nbsp;to&nbsp;tvářil vždycky upjatě, takže se&nbsp;ani nedalo zjistit, zda ho&nbsp;to&nbsp;zlobí, nebo ne. Ostatně z&nbsp;obou mužů se&nbsp;stali velmi dobří přátelé, třebaže měli rozdílné politické názory.</span></p>
        <p class="chunk" data-nb-ref-number="47" id="chunk47" data-nb-words="20" data-nb-chars="124"><span class="idea" data-nb-ref-number="47" id="idea47" data-nb-words="20" data-nb-chars="124">„Víte, že&nbsp;byl císař v&nbsp;Londýně taky strážníkem?“ přisolil si&nbsp;Boche. „Ano, čestné slovo! Sbíral tam po&nbsp;ulicích ožralý ženský.“</span></p>
        <p class="chunk" data-nb-ref-number="48" id="chunk48" data-nb-words="85" data-nb-chars="497"><span class="idea" data-nb-ref-number="48" id="idea48" data-nb-words="85" data-nb-chars="497">Gervaisa zatím nalila na&nbsp;stole do&nbsp;tří skleniček víno. Sama pít nechtěla, protože měla pocit, že&nbsp;má&nbsp;žaludek jako na&nbsp;vodě. Ale zůstala tu&nbsp;a&nbsp;dívala se, jak Lantier rozvazuje poslední uzle; nutkalo ji&nbsp;podívat se, co&nbsp;v&nbsp;tom kufru je. Vzpomínala si, že&nbsp;tam byla tenkrát v&nbsp;koutě hromádka ponožek, dvě špinavé košile a&nbsp;starý klobouk. Jestlipak tam ty&nbsp;věci ještě budou? Co&nbsp;když se&nbsp;s&nbsp;těmi vetchými pozůstatky minulosti zase shledá? Než Lantier otevřel víko, vzal skleničku a&nbsp;připil ostatním: „Tak na&nbsp;zdraví!“</span></p>
        <p class="chunk" data-nb-ref-number="49" id="chunk49" data-nb-words="6" data-nb-chars="41"><span class="idea" data-nb-ref-number="49" id="idea49" data-nb-words="6" data-nb-chars="41">„Na zdraví!“ odpověděl Boche s&nbsp;Poissonem.</span></p>
        <p class="chunk" data-nb-ref-number="50" id="chunk50" data-nb-words="125" data-nb-chars="764"><span class="idea" data-nb-ref-number="50" id="idea50" data-nb-words="125" data-nb-chars="764">Pradlena znovu nalila skleničky. Všichni mužští si&nbsp;otřeli rukou ústa. Konečně Lantier otevřel kufr. Byl plný podivné směsice knih, novin, starých šatů a&nbsp;prádla, zmuchlaného do&nbsp;balíků. Vytáhl odtud nejdřív kastrol, potom pár bot, bustu Ledru-Rollina s&nbsp;uraženým nosem, vyšíva nou košili a&nbsp;nakonec pracovní kalhoty. Když se&nbsp;Gervaisa nad kufr naklonila, cítila z&nbsp;něho pach tabáku a&nbsp;pach muže, který nedbá na&nbsp;čistotu, který pečuje jen o&nbsp;zevnějšek, jen o&nbsp;to, co&nbsp;je&nbsp;na&nbsp;něm vidět. Ne, starý klobouk už&nbsp;v&nbsp;levém rohu neležel. Ležel tam polštářek na&nbsp;šití, který neznala, zřejmě dárek od&nbsp;nějaké ženy. Uklidnila se&nbsp;a&nbsp;pocítila jakýsi neurčitý smutek, když pozorovala všechny další věci, které vytahoval z&nbsp;kufru, a&nbsp;přemýšlela v&nbsp;duchu, jsou-li z&nbsp;jejích časů anebo z&nbsp;pozdější doby.</span></p>
        <p class="chunk" data-nb-ref-number="51" id="chunk51" data-nb-words="62" data-nb-chars="420"><span class="idea" data-nb-ref-number="51" id="idea51" data-nb-words="62" data-nb-chars="420">„Poslouchejte, Badinguete, znáte tohleto?“ ozval se&nbsp;Lantier. A&nbsp;strkal mu&nbsp;pod nos malou knížku, vytištěnou v&nbsp;Bruselu. Jmenovala se&nbsp;<em>Lásky Napoleona III.</em> a&nbsp;byla ilustrovaná. Mezi jinými anekdotami se&nbsp;tam vyprávělo, jak císař svedl třináctiletou dceru jednoho kuchaře, a&nbsp;kresba představovala Napoleona III. s&nbsp;nahýma nohama, jak má&nbsp;na&nbsp;sobě jen řádovou stuhu Čestné legie a&nbsp;pronásleduje děvčátko, prchající před jeho vilností.</span></p>
        <p class="chunk" data-nb-ref-number="52" id="chunk52" data-nb-words="17" data-nb-chars="106"><span class="idea" data-nb-ref-number="52" id="idea52" data-nb-words="17" data-nb-chars="106">„Á, to&nbsp;je&nbsp;ono!“ zvolal Boche, v&nbsp;němž to&nbsp;příjemně polechtalo utajenou chlípnost. „Takhle to&nbsp;vždycky chodí!“</span></p>
        <p class="chunk" data-nb-ref-number="53" id="chunk53" data-nb-words="266" data-nb-chars="1556"><span class="idea" data-nb-ref-number="53" id="idea53" data-nb-words="266" data-nb-chars="1556">Poisson zůstal stát celý zaražený a&nbsp;ohromený. Nezmohl se&nbsp;na&nbsp;jediné slovo, aby císaře obhájil. Když to&nbsp;stojí psáno v&nbsp;knize, tak to&nbsp;přece nemůže popřít! A&nbsp;když mu&nbsp;Lantier pořád škodolibě strkal obrázek pod nos, rozhodil jen ruce a&nbsp;vykřikl: „No, a&nbsp;co má&nbsp;být? Vždyť je&nbsp;to&nbsp;nakonec přirozené, dělá to&nbsp;každý!“ Lantierovi ta&nbsp;odpověď úplně zavřela zobák. Začal si&nbsp;rovnat knížky a&nbsp;noviny do&nbsp;police ve&nbsp;skříni; a&nbsp;protože litoval, že&nbsp;nemá knihovničku, kterou by&nbsp;si&nbsp;pověsil nad stůl, slíbila mu&nbsp;Gervaisa, že&nbsp;mu&nbsp;nějakou opatří. Měl <em>Dějiny deseti let</em> od&nbsp;Louise Blanca, kromě prvního svazku, který neměl nikdy, Lamartinovy <em>Girondiny</em> v&nbsp;sešitech po&nbsp;dvou pětnících, <em>Tajnosti Paříže</em> a&nbsp;<em>Věčného žida</em> od&nbsp;Eugèna Sua a&nbsp;hromadu všelijakých filozofických a&nbsp;humanitních spisů, které nasbíral někde u&nbsp;vetešníků. Ale zvlášť něžně a&nbsp;uctivě se&nbsp;díval na&nbsp;své noviny. Tuhle sbírku novin si&nbsp;sám nastřádal za&nbsp;dlouhá léta. Pokaždé, když v&nbsp;kavárně četl v&nbsp;nějakých novinách obzvlášť pěkný a&nbsp;zdařilý článek, který se&nbsp;shodoval s&nbsp;jeho názory, koupil si&nbsp;to&nbsp;číslo a&nbsp;schoval si&nbsp;je. Měl jich tak už&nbsp;obrovský balík, noviny všech možných dat a&nbsp;všech možných jmen, nakupené bez ladu a&nbsp;skladu. Když vytáhl ten balík z&nbsp;hlubin kufru, poklepal na&nbsp;něj zamilovaně rukou a&nbsp;vykládal oběma mužským: „Jo, vidíte, tohle je, panečku, něco! To&nbsp;nemůže druhý říct, že&nbsp;by&nbsp;měl něco tak ohromnýho… Co&nbsp;tam všechno je, to&nbsp;si&nbsp;ani nedovedete představit. Totiž kdyby se&nbsp;jen polovina těch myšlenek uskutečnila, udělal by&nbsp;se&nbsp;v&nbsp;tu ránu ve&nbsp;společnosti pořádek. Ano, ten váš císař a&nbsp;všichni ti&nbsp;jeho fízlové by&nbsp;dostali pořádně na&nbsp;frak.“</span></p>
        <p class="chunk" data-nb-ref-number="54" id="chunk54" data-nb-words="27" data-nb-chars="142"><span class="idea" data-nb-ref-number="54" id="idea54" data-nb-words="27" data-nb-chars="142">Ale strážník, kterému se&nbsp;v&nbsp;bledé tváři začal natřásat zrzavý knír a&nbsp;císařská bradka, mu&nbsp;vskočil do&nbsp;řeči: „A&nbsp;co armáda, co? To&nbsp;je&nbsp;pro vás nic?“</span></p>
        <p class="chunk" data-nb-ref-number="55" id="chunk55" data-nb-words="46" data-nb-chars="330"><span class="idea" data-nb-ref-number="55" id="idea55" data-nb-words="46" data-nb-chars="330">Tu&nbsp;se&nbsp;nejprve Lantier rozohnil. Křičel a&nbsp;tloukl pěstí do&nbsp;balíku novin: „Chci odstranění militarismu a&nbsp;bratrství všech národů… Chci zrušení všech privilegií, šlechtických titulů a&nbsp;monopolů… Chci stejnou mzdu pro všechny, spravedlivé rozdělení zisku a&nbsp;slávu proletariátu… Chci úplnou svobodu, rozumíte, úplnou…! I&nbsp;povolení rozvodů!“</span></p>
        <p class="chunk" data-nb-ref-number="56" id="chunk56" data-nb-words="8" data-nb-chars="51"><span class="idea" data-nb-ref-number="56" id="idea56" data-nb-words="8" data-nb-chars="51">„Ano, ano, rozvod, kvůli morálce!“ přidal se&nbsp;Boche.</span></p>
        <p class="chunk" data-nb-ref-number="57" id="chunk57" data-nb-words="25" data-nb-chars="141"><span class="idea" data-nb-ref-number="57" id="idea57" data-nb-words="25" data-nb-chars="141">Poisson se&nbsp;zatvářil nesmírně důstojně a&nbsp;odpověděl: „A&nbsp;co když já&nbsp;tu&nbsp;vaši svobodu nechci? Na&nbsp;to&nbsp;mám přece taky právo, když jsem svobodný, ne?“</span></p>
        <p class="chunk" data-nb-ref-number="58" id="chunk58" data-nb-words="39" data-nb-chars="224"><span class="idea" data-nb-ref-number="58" id="idea58" data-nb-words="39" data-nb-chars="224">„Jestli ji&nbsp;nechcete… Jestli ji&nbsp;nechcete…,“ koktal Lantier, zajíkající se&nbsp;zlostí, „ne, na&nbsp;to&nbsp;právo nemáte! A&nbsp;jestli ji&nbsp;nechcete, tak vás pošlu do&nbsp;Guayany, ano, do&nbsp;Guayany, i&nbsp;s&nbsp;tím vaším císařem a&nbsp;celou tou jeho bandou sviní!“</span></p>
        <p class="chunk" data-nb-ref-number="59" id="chunk59" data-nb-words="40" data-nb-chars="246"><span class="idea" data-nb-ref-number="59" id="idea59" data-nb-words="40" data-nb-chars="246">Vždycky se&nbsp;takhle popadli, jakmile se&nbsp;sešli. Gervaisa neměla ráda hádání a&nbsp;politiku a&nbsp;obyčejně ihned zakročila. I&nbsp;teď se&nbsp;probrala ze&nbsp;zamyšlení a&nbsp;odtrhla oči od&nbsp;kufru, plného zatuchlé vůně její někdejší lásky; ukázala všem třem mužům na&nbsp;skleničky.</span></p>
        <p class="chunk" data-nb-ref-number="60" id="chunk60" data-nb-words="9" data-nb-chars="62"><span class="idea" data-nb-ref-number="60" id="idea60" data-nb-words="9" data-nb-chars="62">„Pravda,“ řekl Lantier, rázem uklidněný, a&nbsp;chopil se&nbsp;sklenice.</span></p>
        <p class="chunk" data-nb-ref-number="61" id="chunk61" data-nb-words="3" data-nb-chars="17"><span class="idea" data-nb-ref-number="61" id="idea61" data-nb-words="3" data-nb-chars="17">„Na vaše zdraví!“</span></p>
        <p class="chunk" data-nb-ref-number="62" id="chunk62" data-nb-words="27" data-nb-chars="152"><span class="idea" data-nb-ref-number="62" id="idea62" data-nb-words="27" data-nb-chars="152">„Na zdraví!“ odpověděli Boche s&nbsp;Poissonem a&nbsp;přiťukli si&nbsp;s&nbsp;ním. Boche zatím neklidně přešlapoval, jako by&nbsp;ho&nbsp;něco žralo, a&nbsp;díval se&nbsp;po&nbsp;očku na&nbsp;strážníka.</span></p>
        <p class="chunk" data-nb-ref-number="63" id="chunk63" data-nb-words="22" data-nb-chars="133"><span class="idea" data-nb-ref-number="63" id="idea63" data-nb-words="22" data-nb-chars="133">„Ale všechno to&nbsp;zůstane mezi námi, viďte, pane Poissone?“ vypravil ze&nbsp;sebe konečně. „Povídají a&nbsp;ukazují se&nbsp;tu&nbsp;před vámi takové věci…“</span></p>
        <p class="chunk" data-nb-ref-number="64" id="chunk64" data-nb-words="54" data-nb-chars="331"><span class="idea" data-nb-ref-number="64" id="idea64" data-nb-words="54" data-nb-chars="331">Ale Poisson ho&nbsp;nenechal ani domluvit. Položil si&nbsp;ruku na&nbsp;srdce, jako by&nbsp;chtěl názorně ukázat, že&nbsp;všechno zůstane jenom tam. Nepůjde přece kamarády udávat, to&nbsp;se&nbsp;rozumí! Mezitím přišel Coupeau a&nbsp;vypila se&nbsp;další láhev. Potom se&nbsp;strážník zas vytratil dvorem a&nbsp;znovu se&nbsp;začal procházet po&nbsp;chodníku odměřeným, toporným a&nbsp;přísným krokem.</span></p>
        <p class="chunk" data-nb-ref-number="65" id="chunk65" data-nb-words="237" data-nb-chars="1411"><span class="idea" data-nb-ref-number="65" id="idea65" data-nb-words="237" data-nb-chars="1411">První dny bylo u&nbsp;pradleny všechno vzhůru nohama. Lantier měl sice oddělený pokoj s&nbsp;vlastním vchodem a&nbsp;vlastním klíčem, ale protože se&nbsp;v&nbsp;poslední chvíli usnesli, že&nbsp;se&nbsp;spojovací dveře zabedňovat nebudou, chodíval nejčastěji krámem. Také špinavé prádlo dělalo Gervaise těžkou hlavu, protože se&nbsp;Coupeau vůbec nestaral o&nbsp;bednu, kterou jí&nbsp;původně slíbil; a&nbsp;tak musela prádlo strkat, kam se&nbsp;dalo, do&nbsp;koutů a&nbsp;hlavně pod postel, což nebylo v&nbsp;letních nocích zrovna příjemné. Také se&nbsp;jí&nbsp;příliš nelíbilo, že&nbsp;musí každý večer rozestýlat Štěpánovi uprostřed krámu; když se&nbsp;pracovalo do&nbsp;noci, spal chlapec zatím na&nbsp;židli. A&nbsp;tak, když jí&nbsp;Goujet nadhodil, aby syna poslala do&nbsp;Lille, kde prý jeho bývalý zaměstnavatel hledá učedníky do&nbsp;zámečnické dílny, chytila se&nbsp;té&nbsp;myšlenky s&nbsp;radostí; tím spíš, že&nbsp;ji&nbsp;o&nbsp;to prosil sám Štěpán, který doma nebyl příliš spokojený a&nbsp;toužil po&nbsp;tom, stát se&nbsp;svým vlastním pánem. Jenom se&nbsp;bála, že&nbsp;Lantier bude zásadně proti tomu. Vždyť se&nbsp;k&nbsp;nim přistěhoval jen proto, aby byl u&nbsp;syna blíž; jistě se&nbsp;s&nbsp;ním nebude chtít hned za&nbsp;čtrnáct dní rozloučit. Ale když mu&nbsp;tu&nbsp;záležitost nesměle a&nbsp;s&nbsp;velkým strachem nadhodila, ihned to&nbsp;schválil a&nbsp;prohlásil, že&nbsp;mladí dělníci musí do&nbsp;světa, aby něco poznali. Ráno, když Štěpán odjížděl, mu&nbsp;udělal dlouhé kázání o&nbsp;tom, jaká práva má, potom ho&nbsp;objal a&nbsp;slavnostně dodal: „Pamatuj, že&nbsp;pracující dělník není žádný otrok, ale naopak každý, kdo nepracuje, je&nbsp;darmožrout!“</span></p>
        <p class="chunk" data-nb-ref-number="66" id="chunk66" data-nb-words="244" data-nb-chars="1498"><span class="idea" data-nb-ref-number="66" id="idea66" data-nb-words="244" data-nb-chars="1498">Potom se&nbsp;v&nbsp;domácnosti všechno zas uklidnilo a&nbsp;pomalu zaběhlo do&nbsp;nových kolejí každodenního pořádku. Gervaisa si&nbsp;už&nbsp;pomalu zvykla na&nbsp;rozházené špinavé prádlo a&nbsp;na Lantierovo chození sem a&nbsp;tam. Kloboučník ustavičně mluvil o&nbsp;svých velkých plánech, občas odcházel ven pečlivě načesaný a&nbsp;v&nbsp;bělostné košili, na&nbsp;nějaký čas zmizel, dokonce ani na&nbsp;noc nebyl doma, pak se&nbsp;vrátil a&nbsp;tvářil se&nbsp;strašně vyčerpaně, že&nbsp;prý ho&nbsp;ukrutně bolí hlava, jako by&nbsp;byl celých těch čtyřiadvacet hodin projednával bůhvíjak důležité záležitosti. Ale pravda byla, že&nbsp;si&nbsp;žil jako pán. Ne, doopravdy o&nbsp;něho nemusel mít nikdo strach, že&nbsp;si&nbsp;udělá na&nbsp;rukou mozoly. Vstával obyčejně kolem desáté, dopoledne chodil na&nbsp;procházku, když se&nbsp;mu&nbsp;sluníčko zamlouvalo, anebo, když zrovna pršelo, vysedával v&nbsp;krámě a&nbsp;četl noviny. Bylo to&nbsp;jeho nejmilejší prostředí, blaženě se&nbsp;tu&nbsp;rozvaloval mezi samými ženskými sukněmi a&nbsp;byl šťastný, kdykoliv se&nbsp;o&nbsp;ně mohl otřít. Nesmírně si&nbsp;liboval v&nbsp;jejich sprostých řečech a&nbsp;schválně je&nbsp;k&nbsp;nim popichoval, i&nbsp;když sám mluvil vždycky jenom vybraně. A&nbsp;proto si&nbsp;také tolik liboval mezi pradlenami; protože ty&nbsp;mají hubu na&nbsp;správném místě a&nbsp;nejsou žádné fajnovky. Když před ním Klementa spustila ty&nbsp;své šťavnaté rozumy, jen se&nbsp;něžně usmíval a&nbsp;kroutil si&nbsp;tenký knírek. Pach dílny, upocených pradlen, tlačících na&nbsp;žehličku nahými pažemi, celé to&nbsp;ložnicové prostředí, kde se&nbsp;povalovalo spodní prádlo dam z&nbsp;celé čtvrti, to&nbsp;byl, zdálo se, jeho dávno vysněný koutek, dlouho hledané útočiště pro jeho lenost a&nbsp;rozkošnictví.</span></p>
        <p class="chunk" data-nb-ref-number="67" id="chunk67" data-nb-words="291" data-nb-chars="1764"><span class="idea" data-nb-ref-number="67" id="idea67" data-nb-words="291" data-nb-chars="1764">První dobu jídal Lantier u&nbsp;Františka na&nbsp;rohu ulice Poissonnière. Ale třikrát nebo čtyřikrát v&nbsp;týdnu večeříval u&nbsp;Coupeauových, takže jim nakonec navrhl, že&nbsp;u&nbsp;nich bude na&nbsp;stravu. Každou sobotu prý jim bude platit patnáct franků. A&nbsp;tak se&nbsp;v&nbsp;domácnosti usadil pečený vařený. Od&nbsp;rána do&nbsp;večera ho&nbsp;bylo vidět, jak chodí z&nbsp;krámu do&nbsp;zadního pokoje a&nbsp;zase zpátky, jen tak podomácku, s&nbsp;vyhrnutými rukávy u&nbsp;košile, rozkřikuje se&nbsp;a&nbsp;poroučí. Dokonce i&nbsp;se zákazníky vyjednával, prostě řídil krám. Víno od&nbsp;Františka mu&nbsp;nechutnalo, a&nbsp;tak přemluvil Gervaisu, aby brala víno u&nbsp;Vigourouxe, uhlíře odvedle, a&nbsp;společně s&nbsp;Bochem štípali jeho ženu, když tam nakupovali. Pak přišel na&nbsp;řadu chleba od&nbsp;Coudeloupů, zdál se&nbsp;mu&nbsp;málo pečený; a&nbsp;tak pro něj posílali Augustinu až&nbsp;do&nbsp;Meyerova vídeňského pekařství v&nbsp;ulici Poissonnière. I&nbsp;u&nbsp;hokynáře Lehongra přestal nakupovat a&nbsp;nechal ze&nbsp;starých dodavatelů jen řezníka z&nbsp;Polonceauovy ulice, tlustého Karla, protože měl stejné politické názory jako on. Za&nbsp;měsíc si&nbsp;najednou vzpomněl, že&nbsp;se&nbsp;v&nbsp;kuchyni musí všecko dělat na&nbsp;oleji. Jak říkala v&nbsp;žertu Klementa, ta&nbsp;olejová skvrna musela u&nbsp;toho zatraceného Provensálce dřív nebo později stejně vyplavat na&nbsp;povrch. Sám dělal omelety a&nbsp;opékal je&nbsp;po&nbsp;obou stranách, až&nbsp;byly do&nbsp;hněda jako lívance a&nbsp;křupaly jako sušenky. Dohlížel na&nbsp;maminku Coupeauovou, aby mu&nbsp;dělala bifteky pěkně propečené, chtěl je&nbsp;mít jako podešve. Do&nbsp;všeho přidával česnek a&nbsp;zlobil se, když krájeli do&nbsp;salátu zeleninu; takové bejlí, říkal, vždyť se&nbsp;tam může připlést i&nbsp;něco jedovatého! Ale nejvíc si&nbsp;pochutnával na&nbsp;takové divné polévce z&nbsp;hustě zavařených nudlí, na&nbsp;které pak nalil půl láhve oleje; ale jedl to&nbsp;jenom on&nbsp;a&nbsp;Gervaisa, protože ostatní, rodilí Pařížané, by&nbsp;byli málem vyzvraceli vnitřnosti, když se&nbsp;to&nbsp;jednou odvážili okusit.</span></p>
        <p class="chunk" data-nb-ref-number="68" id="chunk68" data-nb-words="319" data-nb-chars="1850"><span class="idea" data-nb-ref-number="68" id="idea68" data-nb-words="319" data-nb-chars="1850">Poznenáhlu se&nbsp;Lantier začal zabývat i&nbsp;rodinnými záležitostmi. Protože dalo vždycky velikou práci vypáčit z&nbsp;Lorilleuxových těch pět franků pro maminku Coupeauovou, začal Lantier vykládat, že&nbsp;by&nbsp;se&nbsp;na&nbsp;ně&nbsp;mohla podat žaloba. Copak si&nbsp;budou z&nbsp;lidí dělat kašpary? Vždyť by&nbsp;měli platit měsíčně deset franků, a&nbsp;ne pět! A&nbsp;sám tam šel vždycky pro těch deset franků; vystupoval tam směle a&nbsp;přitom tak roztomile, že&nbsp;si&nbsp;mu&nbsp;to&nbsp;zlatnice ani netroufala odmítnout. Teď i&nbsp;paní Leratová dávala dva pětifranky. Maminka Coupeauová div Lantierovi ruce nelíbala. Hrával také úlohu smírčího soudce, když se&nbsp;stará paní hádala s&nbsp;Gervaisou. Když se&nbsp;pradlena někdy na&nbsp;tchyni netrpělivě utrhla a&nbsp;ta si&nbsp;šla poplakat do&nbsp;postele, Lantier se&nbsp;do&nbsp;nich do&nbsp;obou pustil, donutil je, aby se&nbsp;objaly, a&nbsp;domlouval jim, jestli si&nbsp;snad myslí, že&nbsp;to&nbsp;lidi baví, když jsou na&nbsp;sebe takhle jako vosy. Stejně to&nbsp;bylo i&nbsp;s&nbsp;Nanou; podle jeho mínění prý ji&nbsp;vychovávají moc špatně. V&nbsp;tom měl náhodou pravdu, protože když bil holku otec, matka se&nbsp;jí&nbsp;zastávala, a&nbsp;když jí&nbsp;zas nařezala máma, udělal Coupeau výstup. Nana byla celá nadšená, když se&nbsp;rodiče kvůli ní&nbsp;hádali, věděla už&nbsp;předem, že&nbsp;se&nbsp;jí&nbsp;nic nestane, a&nbsp;dělala si, co&nbsp;chtěla. Chodila si&nbsp;teď hrát naproti do&nbsp;kovářství mezi vozíky a&nbsp;celé dny se&nbsp;tam houpala na&nbsp;ojích. Schovávala se&nbsp;s&nbsp;bandou uličníků vzadu v&nbsp;tmavém dvoře, osvětleném červenou září z&nbsp;kovářské výhně, a&nbsp;najednou se&nbsp;vždycky s&nbsp;křikem vyřítila, rozcuchaná a&nbsp;umouněná, a&nbsp;celé hejno uličníků za&nbsp;ní, jako kdyby bušení kladiv zahnalo všechny ty&nbsp;malé neřády na&nbsp;útěk. Jedině Lantier si&nbsp;mohl dovolit jí&nbsp;vyhubovat, a&nbsp;i toho už&nbsp;si&nbsp;dovedla jaksepatří otočit kolem prstu. Ta&nbsp;usmrkaná desetiletá žába se&nbsp;před ním nakrucovala jako dáma, pohupovala se&nbsp;v&nbsp;bocích a&nbsp;házela po&nbsp;něm očima, ze&nbsp;kterých už&nbsp;jí&nbsp;koukala neřest. Nakonec si&nbsp;vzal na&nbsp;starost její výchovu, učil ji&nbsp;tančit a&nbsp;mluvit provensálským nářečím.</span></p>
        <p class="chunk" data-nb-ref-number="69" id="chunk69" data-nb-words="299" data-nb-chars="1771"><span class="idea" data-nb-ref-number="69" id="idea69" data-nb-words="299" data-nb-chars="1771">Tak uběhl rok. Ve&nbsp;čtvrti si&nbsp;všichni mysleli, že&nbsp;Lantier žije z&nbsp;renty, protože jinak si&nbsp;ten rozmařilý život Coupeauových nedovedli vysvětlit. Gervaisa sice pořád vydělávala, ale teď, když živila dva muže, kteří nic nedělali, už&nbsp;na&nbsp;to&nbsp;její živnost nemohla stačit; tím spíš, že&nbsp;obchod už&nbsp;tak dobře nešel jako dřív, stálí zákazníci ubývali a&nbsp;dělnice od&nbsp;rána do&nbsp;večera jenom popíjely. Pravda však byla taková, že&nbsp;Lantier neplatil nic, ani za&nbsp;nájem, ani za&nbsp;stravu. První měsíce dal sem tam nějakou splátku, ale potom už&nbsp;jenom vykládal, že&nbsp;má&nbsp;dost velké peníze a&nbsp;z&nbsp;těch že&nbsp;pak všechno zaplatí najednou. Gervaisa si&nbsp;mu&nbsp;netroufala říci ani o&nbsp;haléř. Kupovala chléb, víno i&nbsp;maso na&nbsp;úvěr. Na&nbsp;všech stranách rostly dluhy, tři čtyři franky denně. Nedala ještě ani šesták obchodníkovi s&nbsp;nábytkem, ani těm Coupeauovým kamarádům, zedníkovi, truhláři a&nbsp;malíři. Všichni už&nbsp;začínali bručet a&nbsp;v&nbsp;obchodech už&nbsp;k&nbsp;ní nebyli tak zdvořilí. Ale Gervaisa se&nbsp;hrůzou z&nbsp;dluhů jako by&nbsp;opájela, chtěla se&nbsp;ohlušit, vybírala nejdražší zboží a&nbsp;povolovala své mlsnotě tím víc, čím méně mohla platit. V&nbsp;jádře to&nbsp;myslela pořád poctivě a&nbsp;od rána do&nbsp;večera snila o&nbsp;tom, jak vydělat stovky franků, i&nbsp;když nevěděla jak, jen aby mohla svým věřitelům rozdávat pětifranky plnými hrstmi. Zkrátka, šlo to&nbsp;s&nbsp;ní z&nbsp;kopce, a&nbsp;čím víc zabředala do&nbsp;dluhů, tím víc mluvila o&nbsp;tom, jak obchod rozšíří. Přitom však uprostřed léta odešla najednou dlouhá Klementa, protože pro dělnice nebylo dost práce a&nbsp;Klementa už&nbsp;několik neděl nedostala mzdu. Uprostřed toho úpadku se&nbsp;oběma mužským, Coupeauovi a&nbsp;Lantierovi, jen ještě víc nadouvaly tváře. Dávali si&nbsp;statečně do&nbsp;nosu, projídali krám a&nbsp;tloustli z&nbsp;trosek živnosti. Jeden druhého pobízeli, jen ať&nbsp;si&nbsp;dá, a&nbsp;při zákuscích si&nbsp;s&nbsp;chechotem poplácávali na&nbsp;břicho, aby prý jim lépe trávilo.</span></p>
        <p class="chunk" data-nb-ref-number="70" id="chunk70" data-nb-words="219" data-nb-chars="1322"><span class="idea" data-nb-ref-number="70" id="idea70" data-nb-words="219" data-nb-chars="1322">V&nbsp;sousedství měli všichni největší starost, jestli Lantier doopravdy zase žije s&nbsp;Gervaisou, nebo ne. Mínění se&nbsp;o&nbsp;tom různilo. Podle Lorilleuxových prý ta&nbsp;pajda dělá, co&nbsp;může, jen aby kloboučníka zase nachytala, ale on&nbsp;už&nbsp;ji&nbsp;nechce, zdá se&nbsp;mu&nbsp;moc utahaná a&nbsp;on má, panečku, ve&nbsp;městě jinačí holčičky, trochu čerstvější! Podle Bochových zas pradlena přišla za&nbsp;svým bývalým galánem hned první noc, sotva ten trouba Coupeau začal chrápat. Ať&nbsp;tak nebo onak, pěkného to&nbsp;určitě nebylo nic; ale v&nbsp;životě je&nbsp;tolik špíny, a&nbsp;ještě horší, a&nbsp;tak se&nbsp;nakonec ta&nbsp;domácnost ve&nbsp;třech zdála všem úplně přirozená, a&nbsp;dokonce vlastně hezká, protože se&nbsp;mezi sebou nikdy neperou a&nbsp;dovedou zachovat dekorum. Kdyby člověk strčil nos do&nbsp;jiných domácností ve&nbsp;čtvrti, určitě by&nbsp;to&nbsp;tam smrdělo daleko víc. U&nbsp;Coupeauů se&nbsp;aspoň žije v&nbsp;dobré shodě. Všichni tři si&nbsp;to&nbsp;pěkně upečou doma pod pokličkou, nažunknou se, pomilujou způsobně jako tatínek s&nbsp;maminkou, a&nbsp;neruší žádným kraválem sousedy ze&nbsp;spaní. A&nbsp;pak, celá čtvrť byla pořád ještě okouzlena Lantierovými způsoby. Ten lichometník uměl všem drbnám zavřít huby, a&nbsp;když se&nbsp;dokonce zelinářka s&nbsp;prodavačkou drobů dohadovaly o&nbsp;tom, má-li Lantier s&nbsp;Gervaisou doopravdy poměr, a&nbsp;zelinářka to&nbsp;popírala, prohlásila prý prodavačka drobů, že&nbsp;by&nbsp;to&nbsp;byla moc velká škoda, že&nbsp;by&nbsp;tím Coupeauovi ztratili na&nbsp;zajímavosti.</span></p>
        <p class="chunk" data-nb-ref-number="71" id="chunk71" data-nb-words="256" data-nb-chars="1480"><span class="idea" data-nb-ref-number="71" id="idea71" data-nb-words="256" data-nb-chars="1480">Gervaisa zatím žila po&nbsp;této stránce naprosto klidně a&nbsp;takové špinavosti ji&nbsp;skoro ani nenapadly. Došlo to&nbsp;dokonce tak daleko, že&nbsp;jí&nbsp;ženské vyčítaly, že&nbsp;nemá kouska srdce. Mezi příbuzenstvem ten její odpor ke&nbsp;kloboučníkovi nechápali. Paní Leratová, která nesmírně ráda strkala nos mezi milence, chodila každý večer a&nbsp;tvrdila o&nbsp;Lantierovi, že&nbsp;je&nbsp;úplně neodolatelný a&nbsp;že by&nbsp;mu&nbsp;musela klesnout do&nbsp;náručí i&nbsp;ta nejvznešenější dáma. Paní Bochová prý by&nbsp;taky nemohla ručit za&nbsp;svou ctnost, kdyby byla o&nbsp;deset let mladší. Jako by&nbsp;se&nbsp;kolem Gervaisy ustavičně šířilo tajné spiknutí, nabádající ji&nbsp;ke&nbsp;hříchu, zdálo se, že&nbsp;všechny ženské by&nbsp;našly nesmírné uspokojení v&nbsp;tom, kdyby jí&nbsp;opatřily milence. Ale Gervaisa se&nbsp;divila a&nbsp;tvrdila, že&nbsp;neví, co&nbsp;je&nbsp;na&nbsp;Lantierovi tak svůdného. Jistě se&nbsp;změnil ve&nbsp;svůj prospěch, to&nbsp;ano; chodí teď vždycky jen ve&nbsp;svrchníku a&nbsp;v&nbsp;kavárnách a&nbsp;na politických schůzích se&nbsp;naučil vystupovat. Ale ona ho&nbsp;zná až&nbsp;příliš dobře; vidí mu&nbsp;očima až&nbsp;do&nbsp;duše a&nbsp;nachází tam spoustu věcí, ze&nbsp;kterých na&nbsp;ni&nbsp;jde trochu hrůza. Nakonec, když se&nbsp;ostatním ženským tolik líbí, ať&nbsp;to&nbsp;některá z&nbsp;nich s&nbsp;tím pánem taky zkusí! To&nbsp;také řekla jednou Virgínii, která na&nbsp;něho pěla nejhorlivější chválu. A&nbsp;paní Leratová s&nbsp;Virgínií, aby jí&nbsp;zamotaly hlavu, jí&nbsp;začaly vykládat o&nbsp;milostném poměru Lantiera s&nbsp;dlouhou Klementou. To&nbsp;se&nbsp;ví, ona nic nezpozorovala, ale vždycky když odešla z&nbsp;krámu, odváděl si&nbsp;hned Lantier Klementu k&nbsp;sobě do&nbsp;pokoje. I&nbsp;teď prý je&nbsp;lidé vídají, on&nbsp;asi chodí ke&nbsp;Klementě do&nbsp;bytu.</span></p>
        <p class="chunk" data-nb-ref-number="72" id="chunk72" data-nb-words="19" data-nb-chars="96"><span class="idea" data-nb-ref-number="72" id="idea72" data-nb-words="19" data-nb-chars="96">„No, a&nbsp;co má&nbsp;být?“ odpověděla pradlena, ale hlas se&nbsp;jí&nbsp;trochu třásl. „Co je&nbsp;mi&nbsp;nakonec do&nbsp;toho?“</span></p>
        <p class="chunk" data-nb-ref-number="73" id="chunk73" data-nb-words="69" data-nb-chars="379"><span class="idea" data-nb-ref-number="73" id="idea73" data-nb-words="69" data-nb-chars="379">A&nbsp;podívala se&nbsp;Virgínii do&nbsp;očí, v&nbsp;nichž svítily žlutavé záblesky jako v&nbsp;očích kočky. Tak tahle švadlena k&nbsp;ní přece jen pořád chová zášť, když se&nbsp;v&nbsp;ní snaží vzbudit žárlivost? Ale Virgínie se&nbsp;hned zas zatvářila jako neviňátko a&nbsp;dodala: „No samozřejmě, že&nbsp;vám do&nbsp;toho nic není… Ale měla byste mu&nbsp;jenom domluvit, aby si&nbsp;s&nbsp;tou holkou nic nezačínal, může s&nbsp;ní mít jenom nepříjemnosti.“</span></p>
        <p class="chunk" data-nb-ref-number="74" id="chunk74" data-nb-words="150" data-nb-chars="832"><span class="idea" data-nb-ref-number="74" id="idea74" data-nb-words="150" data-nb-chars="832">Nejhorší bylo, že&nbsp;Lantier cítil podporu a&nbsp;začal se&nbsp;k&nbsp;Gervaise chovat úplně jinak. Když jí&nbsp;teď podával ruku, podržel vždycky na&nbsp;chvíli její prsty ve&nbsp;svých. Otravoval ji&nbsp;dotěrnými pohledy, v&nbsp;nichž jasně četla, co&nbsp;na&nbsp;ní&nbsp;chce. Kdykoliv prošel za&nbsp;ní, pletl se&nbsp;jí&nbsp;koleny do&nbsp;sukní a&nbsp;dýchal jí&nbsp;na&nbsp;krk, jako by&nbsp;ji&nbsp;chtěl omámit. Přitom pořád ještě čekal, ještě nebyl násilný, ani se&nbsp;nevyslovil. Ale jednou večer, když se&nbsp;s&nbsp;ní octl v&nbsp;krámě sám, ji&nbsp;beze slova zatáhl dozadu, tam ji, celou se&nbsp;třesoucí, přitlačil ke&nbsp;zdi a&nbsp;chtěl ji&nbsp;políbit. Ale náhodou vešel právě v&nbsp;tom okamžiku Goujet. Gervaisa se&nbsp;vytrhla Lantierovi a&nbsp;utekla mu. A&nbsp;všichni tři prohodili jen pár bezvýznamných slov, jako by&nbsp;se&nbsp;nic nestalo. Ale Goujet zbledl a&nbsp;sklopil hlavu, protože si&nbsp;myslel, že&nbsp;je&nbsp;vyrušil a&nbsp;že se&nbsp;Gervaisa bránila jen proto, aby ji&nbsp;Lantier nelíbal před lidmi.</span></p>
        <p class="chunk" data-nb-ref-number="75" id="chunk75" data-nb-words="115" data-nb-chars="685"><span class="idea" data-nb-ref-number="75" id="idea75" data-nb-words="115" data-nb-chars="685">Druhý den chodila Gervaisa po&nbsp;krámě jako bez duše a&nbsp;nebyla schopna vyžehlit ani kapesník. Musila bezpodmínečně mluvit s&nbsp;Goujetem a&nbsp;říci mu, jak ji&nbsp;Lantier tlačil ke&nbsp;zdi. Ale teď, co&nbsp;byl Štěpán v&nbsp;Lille, si&nbsp;už&nbsp;netroufala jít dovnitř do&nbsp;kovárny, protože ji&nbsp;tam Nevymáchaná huba zvaný Duha pokaždé vítal s&nbsp;takovým potměšilým úsměvem. Ale odpoledne už&nbsp;to&nbsp;nevydržela, vzala prázdný košík a&nbsp;řekla, že&nbsp;jde pro spodničky k&nbsp;jedné zákaznici do&nbsp;ulice Portes-Blanches. Když se&nbsp;octla v&nbsp;Marcadetově ulici před továrnou na&nbsp;svorníky, začala se&nbsp;tam pomalu procházet a&nbsp;spoléhala na&nbsp;šťastnou náhodu. Goujet na&nbsp;ni&nbsp;nepochybně také čekal, protože tam nebyla ještě ani pět minut a&nbsp;on jakoby náhodou vyšel ven.</span></p>
        <p class="chunk" data-nb-ref-number="76" id="chunk76" data-nb-words="17" data-nb-chars="91"><span class="idea" data-nb-ref-number="76" id="idea76" data-nb-words="17" data-nb-chars="91">„A&nbsp;vida! Jdete zrovna z&nbsp;pochůzky?“ řekl a&nbsp;slabě se&nbsp;pousmál. „To už&nbsp;se&nbsp;vracíte domů, viďte…“</span></p>
        <p class="chunk" data-nb-ref-number="77" id="chunk77" data-nb-words="123" data-nb-chars="740"><span class="idea" data-nb-ref-number="77" id="idea77" data-nb-words="123" data-nb-chars="740">Ale říkal to&nbsp;jen tak, aby něco prohodil. Gervaisa se&nbsp;zrovna procházela opačným směrem a&nbsp;byla k&nbsp;ulici Poissonnière zády. Vykročili tedy nahoru k&nbsp;Montmartru, těsně vedle sebe, ale nezavěšeni. Měli zřejmě oba jedinou myšlenku, odejít co&nbsp;nejdřív od&nbsp;továrny, aby to&nbsp;nevypadalo, že&nbsp;si&nbsp;dávají u&nbsp;vrat schůzku. Se&nbsp;sklopenými hlavami šli po&nbsp;nerovné dlažbě mezi rachotícími dílnami. Když ušli asi dvě stě kroků, zahnuli úplně samozřejmě doleva, jako by&nbsp;to&nbsp;tu&nbsp;znali, a&nbsp;pořád beze slova vešli na&nbsp;nezastavěný pozemek. Byl to&nbsp;pruh louky mezi parní pilou a&nbsp;továrnou na&nbsp;hřebíky, zdrželo se&nbsp;tam ještě trochu zeleně, jen místy byly žluté skvrny spálené trávy. Koza, přivázaná na&nbsp;kůlu, tam běhala dokola a&nbsp;mečela. Vzadu se&nbsp;v&nbsp;prudkém slunci tetelil suchý strom.</span></p>
        <p class="chunk" data-nb-ref-number="78" id="chunk78" data-nb-words="10" data-nb-chars="69"><span class="idea" data-nb-ref-number="78" id="idea78" data-nb-words="10" data-nb-chars="69">„Namouduši,“ zašeptala Gervaisa, „vypadá to&nbsp;tu&nbsp;jak někde na&nbsp;venkově!“</span></p>
        <p class="chunk" data-nb-ref-number="79" id="chunk79" data-nb-words="92" data-nb-chars="579"><span class="idea" data-nb-ref-number="79" id="idea79" data-nb-words="92" data-nb-chars="579">Šli se&nbsp;posadit pod uschlý strom. Pradlena si&nbsp;postavila košík k&nbsp;nohám. Proti nim se&nbsp;na&nbsp;montmartreském návrší tyčily řady vysokých domů, žlutých a&nbsp;šedivých, mezi řídkými chomáči zeleně. A&nbsp;když se&nbsp;podívali ještě výš, viděli nad městem širou oblohu, zářivou a&nbsp;čistou, jen od&nbsp;severu se&nbsp;po&nbsp;ní&nbsp;táhlo pár malých bílých obláčků. Ale prudké světlo je&nbsp;oslňovalo, a&nbsp;tak se&nbsp;dívali na&nbsp;druhou stranu, k&nbsp;rovnému obzoru, do&nbsp;bělavých dálek pařížských předměstí, a&nbsp;především pozorovali parní pilu, pravidelně vydechující oblaka páry. Její hluboké vzdechy jako by&nbsp;ulehčovaly jejich stísněným hrudím.</span></p>
        <p class="chunk" data-nb-ref-number="80" id="chunk80" data-nb-words="19" data-nb-chars="117"><span class="idea" data-nb-ref-number="80" id="idea80" data-nb-words="19" data-nb-chars="117">„Ano,“ prohodila zas Gervaisa, když už&nbsp;jí&nbsp;to&nbsp;mlčení připadalo trapné, „byla jsem zrovna na&nbsp;pochůzce. Šla jsem kolem…“</span></p>
        <p class="chunk" data-nb-ref-number="81" id="chunk81" data-nb-words="73" data-nb-chars="447"><span class="idea" data-nb-ref-number="81" id="idea81" data-nb-words="73" data-nb-chars="447">Tolik si&nbsp;předtím přála mu&nbsp;všechno vysvětlit, ale teď najednou neměla odvahu promluvit. Hrozně se&nbsp;styděla. A&nbsp;přitom jasně cítila, že&nbsp;sem oba přišli jen proto, aby si&nbsp;o&nbsp;tom pohovořili. Mluvili o&nbsp;tom vlastně, aniž pronesli jediné slovo. Včerejší příhoda mezi nimi ležela jako nesnesitelná tíha. Najednou na&nbsp;ni&nbsp;padl ukrutný smutek, do&nbsp;očí se&nbsp;jí&nbsp;nahrnuly slzy a&nbsp;začala vyprávět, jak dnes ráno v&nbsp;hrozných bolestech umírala paní Bijardová, její pradlena.</span></p>
        <p class="chunk" data-nb-ref-number="82" id="chunk82" data-nb-words="103" data-nb-chars="611"><span class="idea" data-nb-ref-number="82" id="idea82" data-nb-words="103" data-nb-chars="611">„To měla od&nbsp;toho, jak ji&nbsp;kopl Bijard,“ vykládala tichým jedno­tvárným hlasem, „napuchlo jí&nbsp;břicho. Asi jí&nbsp;tam uvnitř něco pochroumal. Za&nbsp;tři dny bylo po&nbsp;ní, ale co&nbsp;toho, pane bože, zkusila! Ach, na&nbsp;galejích jsou lotři, kteří toho určitě neprovedli tolik jako Bijard. Ale soudy by&nbsp;měly moc práce, kdyby se&nbsp;měly starat o&nbsp;všechny ženské, které jejich muži týrali! Jeden kopanec víc nebo míň, co&nbsp;na&nbsp;tom, viďte, když se&nbsp;jich denně dostane nepočítaných? A&nbsp;to ještě, chudák ženská, aby uchránila muže před šibenicí, prohlásila, že&nbsp;se&nbsp;uhodila do&nbsp;břicha, když upadla na&nbsp;škopek… Prokřičela bolestí celou noc, než umřela.“</span></p>
        <p class="chunk" data-nb-ref-number="83" id="chunk83" data-nb-words="7" data-nb-chars="43"><span class="idea" data-nb-ref-number="83" id="idea83" data-nb-words="7" data-nb-chars="43">Kovář mlčel a&nbsp;škubal zaťatými pěstmi trávu.</span></p>
        <p class="chunk" data-nb-ref-number="84" id="chunk84" data-nb-words="65" data-nb-chars="369"><span class="idea" data-nb-ref-number="84" id="idea84" data-nb-words="65" data-nb-chars="369">„Teprve před čtrnácti dny přestala kojit nejmladší dítě, malého Julka,“ pokračovala Gervaisa; „aspoň štěstí, že&nbsp;to&nbsp;dítě za&nbsp;to&nbsp;nebude trpět… Ale teď bude mít ta&nbsp;jejich žába, Lalie, už&nbsp;dva haranty na&nbsp;krku. Není jí&nbsp;ještě ani osm, ale je&nbsp;vážná a&nbsp;rozumná jako opravdová máma. A&nbsp;přitom ji&nbsp;otec taky bije jako žito… Namouduši, někdo jako by&nbsp;se&nbsp;narodil jen proto, aby zkoušel.“</span></p>
        <p class="chunk" data-nb-ref-number="85" id="chunk85" data-nb-words="20" data-nb-chars="113"><span class="idea" data-nb-ref-number="85" id="idea85" data-nb-words="20" data-nb-chars="113">Goujet se&nbsp;na&nbsp;ni&nbsp;podíval a&nbsp;řekl najednou s&nbsp;chvějícími se&nbsp;rty: „Udělala jste mi&nbsp;včera bolest, ano, velikou bolest…“</span></p>
        <p class="chunk" data-nb-ref-number="86" id="chunk86" data-nb-words="32" data-nb-chars="180"><span class="idea" data-nb-ref-number="86" id="idea86" data-nb-words="32" data-nb-chars="180">Gervaisa zbledla a&nbsp;sepjala ruce. Goujet pokračoval: „Já vím, muselo k&nbsp;tomu dojít… Ale měla jste se&nbsp;mi&nbsp;s&nbsp;tím svěřit, přiznat mi, jak se&nbsp;věci mají, abych si&nbsp;nedělal zbytečné naděje…“</span></p>
        <p class="chunk" data-nb-ref-number="87" id="chunk87" data-nb-words="69" data-nb-chars="371"><span class="idea" data-nb-ref-number="87" id="idea87" data-nb-words="69" data-nb-chars="371">Nemohl ani dopovědět. Gervaisa vstala; pochopila, že&nbsp;si&nbsp;Goujet myslí, že&nbsp;zase žije s&nbsp;Lantierem, jak se&nbsp;to&nbsp;po&nbsp;celé čtvrti tvrdí. Vztáhla ruce a&nbsp;vykřikla: „Ne, ne, přísahám vám… Strkal mě&nbsp;a&nbsp;chtěl mě&nbsp;zrovna políbit, to&nbsp;je&nbsp;pravda; ale ani se&nbsp;mě&nbsp;ještě tváří nedotkl, a&nbsp;pokoušel se&nbsp;o&nbsp;to poprvé… To&nbsp;vám přísahám při svém životě, při životě svých dětí, při všem, co&nbsp;je&nbsp;mi&nbsp;svaté!“</span></p>
        <p class="chunk" data-nb-ref-number="88" id="chunk88" data-nb-words="73" data-nb-chars="458"><span class="idea" data-nb-ref-number="88" id="idea88" data-nb-words="73" data-nb-chars="458">Ale kovář jen potřásal hlavou. Nevěřil tomu, protože ženské v&nbsp;takovýchhle věcech vždycky zapírají. Gervaisa tedy nesmírně vážně a&nbsp;pomalu pokračovala: „Vy mě&nbsp;znáte, pane Goujete, a&nbsp;víte, že&nbsp;neumím moc dobře lhát… Tak tedy doopravdy, nic takového mezi námi není, čestné slovo… A&nbsp;nikdy také nebude, rozumíte? Nikdy! Kdyby se&nbsp;to&nbsp;mělo někdy stát, byla bych tou nejhorší ženskou na&nbsp;světě a&nbsp;nezasloužila bych si&nbsp;přátelství takového poctivého člověka, jako jste vy!“</span></p>
        <p class="chunk" data-nb-ref-number="89" id="chunk89" data-nb-words="127" data-nb-chars="719"><span class="idea" data-nb-ref-number="89" id="idea89" data-nb-words="127" data-nb-chars="719">Když to&nbsp;říkala, vypadala tak krásně a&nbsp;z&nbsp;obličeje jí&nbsp;vyzařovalo tolik upřímnosti, že&nbsp;ji&nbsp;vzal za&nbsp;ruku a&nbsp;přinutil ji, aby se&nbsp;zas posadila. Teď teprve se&nbsp;mu&nbsp;zas dýchalo volněji a&nbsp;v&nbsp;duchu se&nbsp;usmíval. Poprvé v&nbsp;životě ji&nbsp;takhle drží za&nbsp;ruku a&nbsp;může ji&nbsp;tisknout v&nbsp;dlani. Oba mlčeli. Na&nbsp;nebi se&nbsp;vznášely bílé obláčky jako pomalu plující labutě. Koza na&nbsp;konci louky stála teď obrácená k&nbsp;nim, dívala se&nbsp;na&nbsp;ně&nbsp;a&nbsp;občas v&nbsp;dlouhých pravidelných přestávkách tichounce zamečela. Pořád se&nbsp;drželi za&nbsp;ruce a&nbsp;očima, zalitýma něhou, se&nbsp;dívali do&nbsp;dálky, na&nbsp;kalně šedý pahorek Montmartru, na&nbsp;vysoký les továrních komínů, ohraničují obzor, na&nbsp;celé to&nbsp;zaprášené a&nbsp;bezútěšné předměstí, kde je&nbsp;zelené stromky u&nbsp;špinavých hospod dojímaly až&nbsp;k&nbsp;slzám.</span></p>
        <p class="chunk" data-nb-ref-number="90" id="chunk90" data-nb-words="21" data-nb-chars="124"><span class="idea" data-nb-ref-number="90" id="idea90" data-nb-words="21" data-nb-chars="124">„Vaše matka se&nbsp;na&nbsp;mě&nbsp;zlobí, já&nbsp;vím!“ promluvila zas Gervaisa potichu. „Neříkejte, že&nbsp;ne… Vždyť jsme vám dlužni tolik peněz!“</span></p>
        <p class="chunk" data-nb-ref-number="91" id="chunk91" data-nb-words="47" data-nb-chars="271"><span class="idea" data-nb-ref-number="91" id="idea91" data-nb-words="47" data-nb-chars="271">Ale Goujet ji&nbsp;skoro hrubě okřikl, aby mlčela. Stiskl jí&nbsp;ruku, div ji&nbsp;nerozmačkal. Nechtěl, aby mluvila o&nbsp;penězích. Pak chvíli váhal a&nbsp;konečně ze&nbsp;sebe vypravil. „Poslouchejte, já&nbsp;už&nbsp;vám dávno chci něco navrhnout… Vy&nbsp;nejste šťastná. Maminka říká, že&nbsp;to&nbsp;s&nbsp;vámi jde z&nbsp;kopce…“</span></p>
        <p class="chunk" data-nb-ref-number="92" id="chunk92" data-nb-words="5" data-nb-chars="30"><span class="idea" data-nb-ref-number="92" id="idea92" data-nb-words="5" data-nb-chars="30">Zarazil se, trochu se&nbsp;zalykal.</span></p>
        <p class="chunk" data-nb-ref-number="93" id="chunk93" data-nb-words="5" data-nb-chars="42"><span class="idea" data-nb-ref-number="93" id="idea93" data-nb-words="5" data-nb-chars="42">„Poslouchejte, musíme spolu odtud odejít!“</span></p>
        <p class="chunk" data-nb-ref-number="94" id="chunk94" data-nb-words="24" data-nb-chars="152"><span class="idea" data-nb-ref-number="94" id="idea94" data-nb-words="24" data-nb-chars="152">Podívala se&nbsp;na&nbsp;něho, protože zpočátku dobře neporozuměla; překvapilo ji&nbsp;takové náhlé vyznání lásky, o&nbsp;níž se&nbsp;jí&nbsp;ještě nikdy předtím ani slovem nezmínil.</span></p>
        <p class="chunk" data-nb-ref-number="95" id="chunk95" data-nb-words="4" data-nb-chars="21"><span class="idea" data-nb-ref-number="95" id="idea95" data-nb-words="4" data-nb-chars="21">„Jak to?“ zeptala se.</span></p>
        <p class="chunk" data-nb-ref-number="96" id="chunk96" data-nb-words="34" data-nb-chars="207"><span class="idea" data-nb-ref-number="96" id="idea96" data-nb-words="34" data-nb-chars="207">„Ano,“ pokračoval se&nbsp;sklopenou hlavou, „odjeli bychom a&nbsp;mohli bychom spolu žít někde daleko, třeba v&nbsp;Belgii, kdybyste chtěla… Je&nbsp;to&nbsp;skoro můj rodný kraj… Kdybychom oba pracovali, brzo by&nbsp;se&nbsp;nám vedlo dobře.“</span></p>
        <p class="chunk" data-nb-ref-number="97" id="chunk97" data-nb-words="72" data-nb-chars="391"><span class="idea" data-nb-ref-number="97" id="idea97" data-nb-words="72" data-nb-chars="391">Tu&nbsp;teprve se&nbsp;Gervaisa až&nbsp;po&nbsp;uši začervenala. Nebyla by&nbsp;se&nbsp;tak styděla, ani kdyby ji&nbsp;byl třeba strhl k&nbsp;sobě a&nbsp;políbil. Je&nbsp;to&nbsp;přece jen zvláštní chlapec, navrhuje jí&nbsp;tady únos jako v&nbsp;nějakém románu nebo ve&nbsp;vznešené společnosti. No&nbsp;tohle! Ona sice všude kolem sebe denně vidí, jak se&nbsp;dělníci dvoří vdaným ženám; ale ti&nbsp;je&nbsp;nezavedou ani do&nbsp;Saint-Denis, odbude se&nbsp;to&nbsp;na&nbsp;místě a&nbsp;beze všech okolků.</span></p>
        <p class="chunk" data-nb-ref-number="98" id="chunk98" data-nb-words="13" data-nb-chars="77"><span class="idea" data-nb-ref-number="98" id="idea98" data-nb-words="13" data-nb-chars="77">„Ó, pane Goujete, pane Goujete…,“ šeptala jen a&nbsp;nemohla přijít na&nbsp;nic jiného.</span></p>
        <p class="chunk" data-nb-ref-number="99" id="chunk99" data-nb-words="22" data-nb-chars="135"><span class="idea" data-nb-ref-number="99" id="idea99" data-nb-words="22" data-nb-chars="135">„Prostě žili bychom spolu jen sami dva,“ pokračoval. „Ti druzí překážejí, rozumíte? Když mám někoho rád, tak ho&nbsp;nemůžu vidět s&nbsp;jinými.“</span></p>
        <p class="chunk" data-nb-ref-number="100" id="chunk100" data-nb-words="124" data-nb-chars="682"><span class="idea" data-nb-ref-number="100" id="idea100" data-nb-words="124" data-nb-chars="682">Ale Gervaisa se&nbsp;mezitím vzpamatovala a&nbsp;s&nbsp;vážnou, rozumnou tváří odmítla: „To není možné, pane Goujete. To&nbsp;by&nbsp;bylo velmi ošklivé… Já&nbsp;jsem přece vdaná, ne? A&nbsp;mám děti… Vím, že&nbsp;ke&nbsp;mně chováte přátelské city a&nbsp;že vám působím bolest. Ale takhle bychom měli výčitky svědomí a&nbsp;nemohli bychom žít v&nbsp;radosti… Já&nbsp;vás mám taky ráda, až&nbsp;příliš ráda na&nbsp;to, abych vám dovolila provést takovou hloupost. A&nbsp;tohle by&nbsp;byla hloupost, věřte mi… Ba&nbsp;ne, víte, bude lepší, když všechno zůstane tak, jak to&nbsp;je. Vážíme si&nbsp;jeden druhého a&nbsp;máme shodné city. I&nbsp;to už&nbsp;znamená hodně a&nbsp;nejednou mi&nbsp;to&nbsp;bylo velkou oporou. Když člověk zůstane poctivý v&nbsp;takovém postavení, v&nbsp;jakém jsme my, je&nbsp;za&nbsp;to&nbsp;vždycky odměněn.“</span></p>
        <p class="chunk" data-nb-ref-number="101" id="chunk101" data-nb-words="64" data-nb-chars="376"><span class="idea" data-nb-ref-number="101" id="idea101" data-nb-words="64" data-nb-chars="376">Přikyvoval jí&nbsp;k&nbsp;tomu. Souhlasil, proti tomuhle nemohl nic na­mítnout. Ale najednou ji, tady, za&nbsp;bílého dne, popadl do&nbsp;náručí, sevřel ji, div ji&nbsp;nerozmačkal, a&nbsp;přitiskl jí&nbsp;na&nbsp;krk vášnivý, hltavý polibek. Pak ji&nbsp;pustil, nic víc už&nbsp;nechtěl; a&nbsp;o&nbsp;lásce už&nbsp;mezi nimi nepadlo ani slovo. Gervaisa se&nbsp;celá třásla, ale nezlobila se. Chápala, že&nbsp;si&nbsp;tohle skromné potěšení oba zasloužili.</span></p>
        <p class="chunk" data-nb-ref-number="102" id="chunk102" data-nb-words="134" data-nb-chars="799"><span class="idea" data-nb-ref-number="102" id="idea102" data-nb-words="134" data-nb-chars="799">Kovář se&nbsp;chvěl od&nbsp;hlavy k&nbsp;patě, ale odtahoval se&nbsp;od&nbsp;ní, aby nepodlehl pokušení znovu ji&nbsp;strhnout do&nbsp;náruče. Klečel na&nbsp;kolenou, a&nbsp;protože nevěděl, co&nbsp;s&nbsp;rukama, trhal plnými hrstmi pampelišky a&nbsp;házel je&nbsp;zdálky do&nbsp;košíku; uprostřed širokých ploch vyprahlé trávy tam totiž rostly překrásné žluté pampelišky. Pomalu se&nbsp;tou hrou uklidňoval, bavilo ho&nbsp;to. Prsty, ztuhlými těžkou prací s&nbsp;kladivem, trhal jemně květy, házel je&nbsp;jeden po&nbsp;druhém do&nbsp;košíku a&nbsp;dobrácké psí oči mu&nbsp;zářily smíchem, když se&nbsp;strefil a&nbsp;nehodil vedle. Pradlena se&nbsp;opřela zády o&nbsp;uschlý strom, byla najednou veselá a&nbsp;klidná, a&nbsp;mluvila hodně nahlas, aby ji&nbsp;bylo slyšet v&nbsp;tom hlasitém supání parní pily. Když potom odcházeli, bok po&nbsp;boku rozprávějíce o&nbsp;Štěpánovi, kterému se&nbsp;v&nbsp;Lille velmi líbilo, odnášela si&nbsp;Gervaisa košík plný pampelišek.</span></p>
        <p class="chunk" data-nb-ref-number="103" id="chunk103" data-nb-words="120" data-nb-chars="724"><span class="idea" data-nb-ref-number="103" id="idea103" data-nb-words="120" data-nb-chars="724">Ve&nbsp;skutečnosti se&nbsp;však Gervaisa necítila před Lantierem tak jistá, jak tvrdila. Byla sice, pravda, pevně odhodlaná nedovolit mu&nbsp;nic, ani prstem se&nbsp;jí&nbsp;nesmí dotknout; ale měla strach&nbsp;– kdyby na&nbsp;ni&nbsp;někdy sáhl&nbsp;– ze&nbsp;své vrozené zbabělosti, z&nbsp;té povolnosti a&nbsp;ochoty, které se&nbsp;vždycky poddávala, jen aby lidem vyhověla. Ale Lantier se&nbsp;o&nbsp;to už&nbsp;podruhé nepokoušel. Několikrát se&nbsp;s&nbsp;ní octl o&nbsp;samotě, ale vždycky se&nbsp;držel zpátky. Zdálo se, že&nbsp;teď se&nbsp;zajímá o&nbsp;prodavačku drobů, dobře zachovalou pětačtyřicátnici. Gervaisa o&nbsp;ní často mluvila před Goujetem, aby ho&nbsp;uklidnila. A&nbsp;Virgínii a&nbsp;paní Leratové odpovídala, když před ní&nbsp;kloboučníka vychvalovaly, že&nbsp;se&nbsp;jistě obejde bez jejího obdivu, když jsou do&nbsp;něho zakoukané všechny sousedky.</span></p>
        <p class="chunk" data-nb-ref-number="104" id="chunk104" data-nb-words="147" data-nb-chars="827"><span class="idea" data-nb-ref-number="104" id="idea104" data-nb-words="147" data-nb-chars="827">Coupeau zatím po&nbsp;celé čtvrti vytruboval, že&nbsp;Lantier je&nbsp;přítel, opravdový přítel. Ať&nbsp;si&nbsp;lidé vykládají, co&nbsp;chtějí, on&nbsp;ví&nbsp;své a&nbsp;na všechny drby kašle, když má&nbsp;poctivost na&nbsp;své straně. Když šli v&nbsp;neděli všichni tři na&nbsp;procházku, musela jít jeho žena zavěšena s&nbsp;kloboučníkem napřed a&nbsp;on šel za&nbsp;nimi, jen aby před celou ulicí ukázal, jak málo dbá o&nbsp;lidské řeči. Díval se&nbsp;vyzývavě po&nbsp;lidech a&nbsp;byl připraven každému zvednout mandle, kdo by&nbsp;si&nbsp;dovolil sebemenší posměšnou poznámku. Někdy se&nbsp;mu&nbsp;sice Lantier zdál trochu nafoukaný, vyčítal mu, že&nbsp;se&nbsp;před kořalkou upejpá jako slečinka, a&nbsp;dobíral si&nbsp;ho&nbsp;za&nbsp;to, že&nbsp;umí číst a&nbsp;mluví jako advokát. Ale jinak prý je&nbsp;to&nbsp;bezvadný kluk. V&nbsp;celé čtvrti bys druhého takového nenašel. Zkrátka, rozumějí si&nbsp;a&nbsp;jsou jeden pro druhého jako stvoření. Přátelství mezi muži je&nbsp;prý pevnější než láska k&nbsp;ženě.</span></p>
        <p class="chunk" data-nb-ref-number="105" id="chunk105" data-nb-words="379" data-nb-chars="2265"><span class="idea" data-nb-ref-number="105" id="idea105" data-nb-words="379" data-nb-chars="2265">Je&nbsp;třeba ještě říci, že&nbsp;Coupeau s&nbsp;Lantierem spolu flámovali, až&nbsp;se&nbsp;hory zelenaly. Lantier si&nbsp;teď chodil vypůjčovat peníze od&nbsp;Gervaisy, tu&nbsp;deset, tu&nbsp;zas dvacet franků, sotva zvětřil peníze v&nbsp;domě. Vždycky prý na&nbsp;ty&nbsp;své velké obchody. To&nbsp;pak pokaždé sváděl Coupeaua, říkal, že&nbsp;má&nbsp;jakousi dalekou pochůzku, a&nbsp;bral ho&nbsp;s&nbsp;sebou. Zapadli do&nbsp;nejbližší hospody a&nbsp;tam si&nbsp;pak dávali do&nbsp;nosu, poroučeli si&nbsp;jídla, jaká by&nbsp;doma nikdy neměli, a&nbsp;zalévali je&nbsp;nejlepším značkovým vínem. Klempíř by&nbsp;se&nbsp;byl raději naládoval méně vybranými pokrmy, ale musel se&nbsp;podrobit nóbl choutkám kloboučníka, který vybíral z&nbsp;jídelního lístku ta&nbsp;nejroztodivnější jména omáček. Člověk by&nbsp;nevěřil, jak může být někdo tak choulostivý a&nbsp;vybíravý. V&nbsp;jižní Francii jsou prý všichni takoví. Tak například nechtěl nic dráždivého a&nbsp;o&nbsp;každém jídle se&nbsp;dlouho dohadoval, je-li zdravé, nebo není, a&nbsp;když se&nbsp;mu&nbsp;maso zdálo přesolené nebo přepepřené, hned je&nbsp;vracel zpátky. Ještě horší to&nbsp;bylo s&nbsp;průvanem, toho se&nbsp;bál jako čert kříže a&nbsp;udělal kravál po&nbsp;celé hospodě, když někde zůstaly dveře jen trochu pootevřené. Přitom byl na&nbsp;peníze jako četník a&nbsp;dával číšníkovi jen dva pětníky spropitného po&nbsp;sedmi nebo osmifrankové útratě. Přesto se&nbsp;před ním všude třásli a&nbsp;znali ho&nbsp;ve&nbsp;všech hospodách na&nbsp;vnějších bulvárech od&nbsp;Batignolles až&nbsp;po&nbsp;Belleville. Chodívali do&nbsp;Grande-rue des Batignolles na&nbsp;husí játra po&nbsp;caenském způsobu, která se&nbsp;tam podávala na&nbsp;malých ohřívadlech. Dole pod Montmartem objevili nejlepší ústřice z&nbsp;celé čtvrti v&nbsp;restauraci <em>U&nbsp;Města Bar-le Duc</em>. Když někdy došli až&nbsp;nahoru k&nbsp;<em>Moulin de&nbsp;la&nbsp;Galette</em>, dali si&nbsp;tam upéci králíka na&nbsp;másle. Hostinec <em>U&nbsp;Šeříků</em> v&nbsp;rue des Martyrs míval jako specialitu telecí hlavu, kdežto v&nbsp;restauracích <em>U&nbsp;Zlatého lva</em> a&nbsp;<em>U&nbsp;Dvou kaštanů</em> si&nbsp;zas dávali vyhlášené dušené ledvinky. Ale nejčastěji se&nbsp;pouštěli nalevo směrem k&nbsp;Belleville; tam už&nbsp;měli vždycky svůj stůl <em>U&nbsp;Burgundského vinobraní</em>, <em>U&nbsp;Modrého ciferníku</em> a&nbsp;<em>U&nbsp;Kapucína</em>, v&nbsp;hostincích, na&nbsp;které bylo spolehnutí a&nbsp;kde si&nbsp;člověk mohl objednat cokoliv se&nbsp;zavřenýma očima. Byly to&nbsp;tajné flámy a&nbsp;oni o&nbsp;nich druhý den mluvili jen ve&nbsp;skrytých narážkách, když se&nbsp;vrtali v&nbsp;Gervaisiných bramborách. Jednou si&nbsp;dokonce do&nbsp;zahradní restaurace <em>Moulin de&nbsp;la&nbsp;Galette</em> přivedl Lantier nějakou ženskou a&nbsp;Coupeau ho&nbsp;tam s&nbsp;ní po&nbsp;jídle nechal o&nbsp;samotě.</span></p>
        <p class="chunk" data-nb-ref-number="106" id="chunk106" data-nb-words="230" data-nb-chars="1263"><span class="idea" data-nb-ref-number="106" id="idea106" data-nb-words="230" data-nb-chars="1263">Pochopitelně že&nbsp;se&nbsp;nedá flámovat a&nbsp;přitom pracovat. A&nbsp;tak klempíř, který už&nbsp;beztak práci moc nedal, od&nbsp;té&nbsp;doby, co&nbsp;u&nbsp;nich bydlel Lantier, už&nbsp;na&nbsp;nářadí vůbec nesáhl. A&nbsp;když se&nbsp;přece někdy dal najmout na&nbsp;stavbu, protože už&nbsp;ho&nbsp;omrzelo se&nbsp;jen tak flákat, mohl se&nbsp;spolehnout, že&nbsp;ho&nbsp;tam kloboučník co&nbsp;nejdřív vyčenichá, bude si&nbsp;ho&nbsp;k&nbsp;smrti dobírat, že&nbsp;tam visí na&nbsp;laně jako šunka v&nbsp;udírně, a&nbsp;zavolá na&nbsp;něho, aby slezl dolů a&nbsp;šel s&nbsp;ním na&nbsp;frťana. Tím to&nbsp;bylo obyčejně vyřízeno, klempíř nechal práce a&nbsp;šel na&nbsp;tah, který trval celé dny, ba&nbsp;i&nbsp;týdny. A&nbsp;jaké to, panečku, byly flámy! Přehlídka všech putyk v&nbsp;celé čtvrti; opice od&nbsp;rána, ze&nbsp;které se&nbsp;v&nbsp;poledne vystřízlivělo, se&nbsp;musela večer dorazit; rundy nejostřejší kořalky šly jedna za&nbsp;druhou a&nbsp;ztrácely se&nbsp;nakonec v&nbsp;temnotách jako řada lampiónů při nějaké slávě, až&nbsp;poslední svíčka dohasla s&nbsp;poslední sklenicí. Ten zatracený neřád kloboučnický to&nbsp;nikdy netáhl až&nbsp;do&nbsp;konce. Nechal ho&nbsp;ožrat se, pak se&nbsp;na&nbsp;něho vykašlal a&nbsp;šel domů s&nbsp;nejroztomilejším úsměvem. Sám se&nbsp;vždycky jen mírně nalíznul, takže to&nbsp;na&nbsp;něm nebylo ani vidět. Kdo ho&nbsp;dobře znal, poznal to&nbsp;na&nbsp;něm jen podle malých očí a&nbsp;podle toho, že&nbsp;býval u&nbsp;žen ještě podnikavější. Klempíř naopak začínal být vždycky nechutný a&nbsp;nedovedl už&nbsp;pít jinak, než se&nbsp;zřídit pod obraz.</span></p>
        <p class="chunk" data-nb-ref-number="107" id="chunk107" data-nb-words="112" data-nb-chars="693"><span class="idea" data-nb-ref-number="107" id="idea107" data-nb-words="112" data-nb-chars="693">A&nbsp;tak jednou na&nbsp;začátku listopadu se&nbsp;Coupeau vydal na&nbsp;tah, který pak skončil velmi neblaze jak pro něho, tak pro jiné. Den předtím našel práci. Lantier byl tentokrát vtělená ušlechtilost; kázal o&nbsp;blahodárnosti práce, protože prý práce šlechtí člověka. Ráno, dokonce ještě za&nbsp;tmy, vstal a&nbsp;důstojně prohlásil, že&nbsp;půjde kamaráda doprovodit na&nbsp;šichtu, protože v&nbsp;něm ctí dělníka opravdu hodného toho jména. Ale sotva došli k&nbsp;vinárně <em>U&nbsp;Šnytlíku</em>, kde právě otvírali, zapadli dovnitř, že&nbsp;si&nbsp;dají švestku v&nbsp;rumu, jenom jedinou, aby náležitě oslavili pevné rozhodnutí, že&nbsp;teď povedou spořádaný život. Proti nálevnímu pultu tam seděl na&nbsp;lavici Telecí nožička, opřený zády o&nbsp;zeď, kouřil dýmku a&nbsp;mračil se.</span></p>
        <p class="chunk" data-nb-ref-number="108" id="chunk108" data-nb-words="17" data-nb-chars="108"><span class="idea" data-nb-ref-number="108" id="idea108" data-nb-words="17" data-nb-chars="108">„A&nbsp;hele, Telecí nožička vytlouká hospody!“ ozval se&nbsp;Coupeau. „Tak co, kamaráde, nechce se&nbsp;nám dneska makat?“</span></p>
        <p class="chunk" data-nb-ref-number="109" id="chunk109" data-nb-words="29" data-nb-chars="189"><span class="idea" data-nb-ref-number="109" id="idea109" data-nb-words="29" data-nb-chars="189">„To teda ne!“ odpověděl Telecí nožička a&nbsp;protáhl se. „Hlavně ti&nbsp;zaměstnavatelé berou člověku všechnu chuť… Včera jsem toho našeho starýho pustil k&nbsp;vodě… Lumpové, všichni jsou stejná pakáž…“</span></p>
        <p class="chunk" data-nb-ref-number="110" id="chunk110" data-nb-words="169" data-nb-chars="969"><span class="idea" data-nb-ref-number="110" id="idea110" data-nb-words="169" data-nb-chars="969">A&nbsp;Telecí nožička si&nbsp;s&nbsp;nimi ochotně dal jednu švestku v&nbsp;rumu. Beztak tu&nbsp;zřejmě na&nbsp;lavici čekal, až&nbsp;ho&nbsp;někdo pozve. Lantier se&nbsp;zaměstnavatelů zastával; mají prý taky někdy starostí nad hlavu, on&nbsp;o&nbsp;tom něco ví, vždyť byl donedávna sám podnikatelem. Dělníci jsou pěkná pakáž, pořád by&nbsp;to&nbsp;jen flámovalo, na&nbsp;práci to&nbsp;kašle a&nbsp;nechají člověka na&nbsp;holičkách, zrovna když je&nbsp;nejvíc co&nbsp;dělat; potom se&nbsp;zas objeví, až&nbsp;když jim dojdou peníze. To&nbsp;u&nbsp;něho třeba pracoval jeden takový mrňous z&nbsp;Pikardie a&nbsp;ten si&nbsp;strašně rád vozil zadek v&nbsp;kočáře. Jak dostal týdenní výplatu, najal si&nbsp;drožku třeba na&nbsp;celý den. Copak tohle je&nbsp;nějaká slušná záliba pro dělníka? A&nbsp;pak se&nbsp;najednou Lantier pustil zas do&nbsp;zaměstnavatelů. Však on&nbsp;do&nbsp;toho vidí dobře a&nbsp;řekne každému, co&nbsp;si&nbsp;myslí! Špinavá banda je&nbsp;to, nestydatí vykořisťovatelé, vydřiduši. On&nbsp;může, zaplať pánbůh, klidně spát, protože má&nbsp;čisté svědomí a&nbsp;vždycky jednal s&nbsp;dělníky jako s&nbsp;kamarády. On&nbsp;na&nbsp;nich nechtěl vydělávat miliony jako ti&nbsp;druzí.</span></p>
        <p class="chunk" data-nb-ref-number="111" id="chunk111" data-nb-words="20" data-nb-chars="122"><span class="idea" data-nb-ref-number="111" id="idea111" data-nb-words="20" data-nb-chars="122">„Tak, a&nbsp;teď už&nbsp;jdeme, kamaráde!“ řekl, obraceje se&nbsp;ke&nbsp;Coupeauovi. „Musíme být pěkně hodní, nebo bysme ještě přišli pozdě!“</span></p>
        <p class="chunk" data-nb-ref-number="112" id="chunk112" data-nb-words="92" data-nb-chars="597"><span class="idea" data-nb-ref-number="112" id="idea112" data-nb-words="92" data-nb-chars="597">Telecí nožička s&nbsp;nimi vyšel klátivě na&nbsp;ulici. Venku začínalo teprve svítat, špinavý úsvit se&nbsp;odrážel v&nbsp;blátivém odlesku dlažby. Den předtím pršelo a&nbsp;bylo poměrně teplo. Před chvilkou pozhasínali plynová světla; ulice Poissonnière, v&nbsp;níž se&nbsp;mezi vysokými domy ještě povalovaly poslední temné cáry noci, se&nbsp;pozvolna plnila tlumeným dusotem dělníků, kráčejících dolů k&nbsp;Paříži. Coupeau s&nbsp;klempířským rancem přehozeným přes rameno si&nbsp;hrdě vykračoval jako občan, který se&nbsp;náhodou také jednou hrne do&nbsp;práce. Otočil se&nbsp;a&nbsp;zeptal se: „Nožičko, chceš taky melouch? Starý říkal, že&nbsp;můžu ještě někoho přivést.“</span></p>
        <p class="chunk" data-nb-ref-number="113" id="chunk113" data-nb-words="29" data-nb-chars="188"><span class="idea" data-nb-ref-number="113" id="idea113" data-nb-words="29" data-nb-chars="188">„Děkuju,“ odpověděl Telecí nožička, „já si&nbsp;dneska ze&nbsp;zdravotních důvodů musím dát leho… Měls to&nbsp;říct Perkovi, ten ještě včera sháněl nějakou rachotu… Počkej, vždyť Perko bude určitě tady!“</span></p>
        <p class="chunk" data-nb-ref-number="114" id="chunk114" data-nb-words="46" data-nb-chars="289"><span class="idea" data-nb-ref-number="114" id="idea114" data-nb-words="46" data-nb-chars="289">A&nbsp;jak přicházeli na&nbsp;dolní konec ulice, uviděli skutečně Perka, jak sedí u&nbsp;starého Colomba. Vzdor časné hodině zářila putyka světlem, okenice byly sundané a&nbsp;všechny plynové lampy hořely. Lantier zůstal na&nbsp;prahu a&nbsp;nakázal Coupeauovi, aby si&nbsp;pospíšil, protože mají už&nbsp;nejvýš deset minut času.</span></p>
        <p class="chunk" data-nb-ref-number="115" id="chunk115" data-nb-words="41" data-nb-chars="237"><span class="idea" data-nb-ref-number="115" id="idea115" data-nb-words="41" data-nb-chars="237">„Cože! Ty&nbsp;jdeš k&nbsp;tomu lumpovi Bourguignonovi?“ rozkřikl se&nbsp;Perko, sotva s&nbsp;ním Coupeau promluvil. „Tam už&nbsp;mě&nbsp;nikdo neuvidí! Kdepak, to&nbsp;budu radši sušit hubu až&nbsp;do&nbsp;novýho roku… Však ty&nbsp;tam, kamaráde, nezůstaneš ani tři dny, to&nbsp;ti&nbsp;povídám!“</span></p>
        <p class="chunk" data-nb-ref-number="116" id="chunk116" data-nb-words="12" data-nb-chars="76"><span class="idea" data-nb-ref-number="116" id="idea116" data-nb-words="12" data-nb-chars="76">„Tak ona je&nbsp;to&nbsp;teda doopravdy svinská štace?“ zeptal se&nbsp;Coupeau starostlivě.</span></p>
        <p class="chunk" data-nb-ref-number="117" id="chunk117" data-nb-words="50" data-nb-chars="280"><span class="idea" data-nb-ref-number="117" id="idea117" data-nb-words="50" data-nb-chars="280">„No to&nbsp;si&nbsp;myslím! Nejhorší vyšívačka, jakou si&nbsp;dovedeš představit. Člověk se&nbsp;tam nemůže ani hnout, starýho máš pořád v&nbsp;zádech a&nbsp;k&nbsp;tomu ještě ty&nbsp;způsoby, panička ti&nbsp;pořád nadává, že&nbsp;jsi ožrala, a&nbsp;při práci si&nbsp;nesmíš ani odplivnout… Poslal jsem je&nbsp;k&nbsp;vodě hned první večer, rozumíš.“</span></p>
        <p class="chunk" data-nb-ref-number="118" id="chunk118" data-nb-words="41" data-nb-chars="222"><span class="idea" data-nb-ref-number="118" id="idea118" data-nb-words="41" data-nb-chars="222">„Dobře, tak aspoň vím, na&nbsp;čem jsem. To&nbsp;se&nbsp;tam u&nbsp;nich dlouho sekýrovat nenechám… Dneska ráno to&nbsp;půjdu zkusit, a&nbsp;jestli mi&nbsp;mistr něco řekne, tak ho&nbsp;popadnu a&nbsp;posadím jeho staré za&nbsp;krk, rozumíš, že&nbsp;budou jako párek slanečků!“</span></p>
        <p class="chunk" data-nb-ref-number="119" id="chunk119" data-nb-words="113" data-nb-chars="672"><span class="idea" data-nb-ref-number="119" id="idea119" data-nb-words="113" data-nb-chars="672">Klempíř potřásal kamarádovi rukou a&nbsp;děkoval mu&nbsp;za&nbsp;takovou důležitou informaci; chystal se&nbsp;už&nbsp;odejít, ale Perko se&nbsp;dopálil. Hrom do&nbsp;toho, copak si&nbsp;kvůli tomu zatracenýmu Bourguignonovi ani frťana nedají? To&nbsp;by&nbsp;byli pěkný padavky, a&nbsp;ne chlapi! Však ten starej všivák taky může pět minut počkat. Teď se&nbsp;i&nbsp;Lantier nechal pozvat na&nbsp;rundu a&nbsp;přišel k&nbsp;nim dovnitř. Všichni čtyři se&nbsp;postavili k&nbsp;nálevnímu pultu. Perko v&nbsp;sešlapaných botách, k&nbsp;nepoznání zasviněné kazajce a&nbsp;s&nbsp;čepicí připláclou v&nbsp;týle zatím hulákal a&nbsp;koulel očima, jako by&nbsp;mu&nbsp;patřila celá putyka. Byl právě vyhlášen císařem ochlastů a&nbsp;králem prasat, protože snědl salát ze&nbsp;živých chroustů a&nbsp;kousl si&nbsp;do&nbsp;chcíplé kočky.</span></p>
        <p class="chunk" data-nb-ref-number="120" id="chunk120" data-nb-words="19" data-nb-chars="121"><span class="idea" data-nb-ref-number="120" id="idea120" data-nb-words="19" data-nb-chars="121">„Poslouchej, ty&nbsp;traviči jeden!“ křikl na&nbsp;starého Colomba. „Nalej nám tu&nbsp;žlutou vodu, ty&nbsp;tvoje opičí chcanky číslo jedna!“</span></p>
        <p class="chunk" data-nb-ref-number="121" id="chunk121" data-nb-words="21" data-nb-chars="131"><span class="idea" data-nb-ref-number="121" id="idea121" data-nb-words="21" data-nb-chars="131">Starý Colombe, bledý a&nbsp;klidný, v&nbsp;modrém tričku, nalil čtyři skleničky a&nbsp;pánové je&nbsp;do&nbsp;sebe naráz převrátili, aby kořalka nezvětrala.</span></p>
        <p class="chunk" data-nb-ref-number="122" id="chunk122" data-nb-words="13" data-nb-chars="81"><span class="idea" data-nb-ref-number="122" id="idea122" data-nb-words="13" data-nb-chars="81">„Přece jen to&nbsp;udělá všude dobře, kudy to&nbsp;proteče!“ pochvaloval si&nbsp;Telecí nožička.</span></p>
        <p class="chunk" data-nb-ref-number="123" id="chunk123" data-nb-words="41" data-nb-chars="214"><span class="idea" data-nb-ref-number="123" id="idea123" data-nb-words="41" data-nb-chars="214">Ale ten dobytek Perko dal zatím k&nbsp;dobru jednu moc povedenou věc; v&nbsp;pátek prý byl tak ožralý, že&nbsp;mu&nbsp;kamarádi připlácli fajfku kusem malty k&nbsp;hubě. Jiný by&nbsp;z&nbsp;toho umřel hanbou, ale on&nbsp;se&nbsp;tím ještě chlubil a&nbsp;naparoval.</span></p>
        <p class="chunk" data-nb-ref-number="124" id="chunk124" data-nb-words="14" data-nb-chars="87"><span class="idea" data-nb-ref-number="124" id="idea124" data-nb-words="14" data-nb-chars="87">„Dají si&nbsp;pánové ještě jednou?“ zeptal se&nbsp;šišlavě starý Colombe tím svým medovým hlasem.</span></p>
        <p class="chunk" data-nb-ref-number="125" id="chunk125" data-nb-words="10" data-nb-chars="61"><span class="idea" data-nb-ref-number="125" id="idea125" data-nb-words="10" data-nb-chars="61">„Ano, ještě jednou dokola, teď platím zase já!“ řekl Lantier.</span></p>
        <p class="chunk" data-nb-ref-number="126" id="chunk126" data-nb-words="96" data-nb-chars="554"><span class="idea" data-nb-ref-number="126" id="idea126" data-nb-words="96" data-nb-chars="554">A&nbsp;přešla řeč na&nbsp;ženské. Telecí nožička si&nbsp;minulou neděli přivedl svou starou k&nbsp;tetě, co&nbsp;bydlí v&nbsp;Montrouge. Coupeau se&nbsp;ptal, co&nbsp;dělá <em>Zámořská pošta</em>, tak se&nbsp;říkalo jedné pradleně ze&nbsp;Chaillot, kterou tady dobře znali. Chystali se&nbsp;zrovna napít, když Perko najednou začal hlasitě volat na&nbsp;Goujeta a&nbsp;Lorilleuxe, kteří šli zrovna okolo. Oba popošli až&nbsp;ke&nbsp;dveřím, ale dovnitř nechtěli. Kovář prý nemá na&nbsp;pití chuť. Řetízkář se&nbsp;třásl, celý zelený, a&nbsp;tiskl v&nbsp;kapse zlaté řetízky, které nesl odevzdat. Kašlal a&nbsp;omlouval se, že&nbsp;prý by&nbsp;ho&nbsp;i&nbsp;ta kapka kořalky porazila.</span></p>
        <p class="chunk" data-nb-ref-number="127" id="chunk127" data-nb-words="13" data-nb-chars="89"><span class="idea" data-nb-ref-number="127" id="idea127" data-nb-words="13" data-nb-chars="89">„Koukej na&nbsp;ty&nbsp;svatoušky pokrytecký!“ zahučel Perko. „Zřejmě to&nbsp;asi chlastá někde potají.“</span></p>
        <p class="chunk" data-nb-ref-number="128" id="chunk128" data-nb-words="31" data-nb-chars="171"><span class="idea" data-nb-ref-number="128" id="idea128" data-nb-words="31" data-nb-chars="171">A&nbsp;sotva strčil nos do&nbsp;skleničky, pustil se&nbsp;do&nbsp;starého Colomba: „Ty šizuňku jeden, ty&nbsp;jsi nám nalil z&nbsp;jiný láhve…! Koukej, na&nbsp;mě&nbsp;si&nbsp;s&nbsp;tím tvým ředěným utrejchem nepřijdeš!“</span></p>
        <p class="chunk" data-nb-ref-number="129" id="chunk129" data-nb-words="93" data-nb-chars="560"><span class="idea" data-nb-ref-number="129" id="idea129" data-nb-words="93" data-nb-chars="560">Mezitím se&nbsp;úplně rozednilo, do&nbsp;zapadáku pronikalo kalné světlo zvenčí a&nbsp;hospodský zhasínal plynové lampy. Coupeau omlouval švagra, opravdu prý nemůže pít, a&nbsp;tak mu&nbsp;to&nbsp;nakonec nikdo nemůže tolik zazlívat. Souhlasil dokonce i&nbsp;s&nbsp;Goujetem, je&nbsp;to&nbsp;vlastně pro člověka štěstí, když nemá nikdy žízeň. A&nbsp;mluvil už&nbsp;o&nbsp;tom, že&nbsp;půjde do&nbsp;práce, ale Lantier ho&nbsp;s&nbsp;povznesenou tváří slušně vychovaného muže náležitě usadil; sluší se&nbsp;snad taky zaplatit rundu, ne, než člověk zvedne kotvy. Nenechá tu&nbsp;přece své přátele jen tak, jako nějaký halama, i&nbsp;když jde třeba za&nbsp;povinností!</span></p>
        <p class="chunk" data-nb-ref-number="130" id="chunk130" data-nb-words="13" data-nb-chars="74"><span class="idea" data-nb-ref-number="130" id="idea130" data-nb-words="13" data-nb-chars="74">„Jak dlouho nás ještě bude otravovat s&nbsp;tou svou prací?“ rozkřikl se&nbsp;Perko.</span></p>
        <p class="chunk" data-nb-ref-number="131" id="chunk131" data-nb-words="9" data-nb-chars="54"><span class="idea" data-nb-ref-number="131" id="idea131" data-nb-words="9" data-nb-chars="54">„Tak teď platí pán?“ zeptal se&nbsp;Coupeaua starý Colombe.</span></p>
        <p class="chunk" data-nb-ref-number="132" id="chunk132" data-nb-words="91" data-nb-chars="559"><span class="idea" data-nb-ref-number="132" id="idea132" data-nb-words="91" data-nb-chars="559">A&nbsp;Coupeau zatáhl rundu. Ale když přišla řada na&nbsp;Telecí nožičku, ten začal něco šeptat hospodskému do&nbsp;ucha a&nbsp;hospodský pomalu zavrtěl hlavou, jako že&nbsp;ne. Perko to&nbsp;hned pochopil a&nbsp;začal znovu starému Colombovi nadávat. Cože? Tenhle starý obejda si&nbsp;dovolí takhle se&nbsp;chovat k&nbsp;jeho kamarádovi? Vždyť se&nbsp;v&nbsp;každé hospodě dává na&nbsp;sekyru! To&nbsp;musí člověk teprve přijít do&nbsp;takovýhle zaplivaný putyky, aby ho&nbsp;tu&nbsp;uráželi! Hospodským to&nbsp;ani nehnulo, pohupoval se&nbsp;na&nbsp;tlustých pěstích, opřených o&nbsp;nálevní pult, a&nbsp;zdvořile opakoval: „Půjčte pánovi peníze, to&nbsp;bude jednodušší!“</span></p>
        <p class="chunk" data-nb-ref-number="133" id="chunk133" data-nb-words="19" data-nb-chars="102"><span class="idea" data-nb-ref-number="133" id="idea133" data-nb-words="19" data-nb-chars="102">„To se&nbsp;ví, že&nbsp;mu&nbsp;taky půjčím!“ hulákal Perko. „Tumáš, hoď je&nbsp;tomu krkounovi do&nbsp;chřtánu, až&nbsp;se&nbsp;zadáví!“</span></p>
        <p class="chunk" data-nb-ref-number="134" id="chunk134" data-nb-words="38" data-nb-chars="210"><span class="idea" data-nb-ref-number="134" id="idea134" data-nb-words="38" data-nb-chars="210">Byl už&nbsp;pěkně v&nbsp;ráži, a&nbsp;protože ho&nbsp;rozčiloval ranec, který měl Coupeau pořád ještě přes rameno, pustil se&nbsp;teď zas do&nbsp;klempíře: „Vypadáš s&nbsp;tím jako kojná. Zahoď to&nbsp;svý miminko! Vždyť od&nbsp;toho ještě budeš hrbatej!“</span></p>
        <p class="chunk" data-nb-ref-number="135" id="chunk135" data-nb-words="55" data-nb-chars="305"><span class="idea" data-nb-ref-number="135" id="idea135" data-nb-words="55" data-nb-chars="305">Coupeau chvíli váhal. A&nbsp;potom klidně, jako by&nbsp;se&nbsp;byl rozhodl po&nbsp;zralém uvážení, položil ranec na&nbsp;zem a&nbsp;řekl: „Beztak už&nbsp;je&nbsp;moc pozdě. Půjdu k&nbsp;Bourguignonovi až&nbsp;po&nbsp;obědě. Řeknu, že&nbsp;moje stará dostala běhavku… Poslouchejte, pane Colombe, já&nbsp;si&nbsp;nechám nářadí tady pod lavicí a&nbsp;v&nbsp;poledne se&nbsp;tu&nbsp;pro to&nbsp;stavím.“</span></p>
        <p class="chunk" data-nb-ref-number="136" id="chunk136" data-nb-words="191" data-nb-chars="1173"><span class="idea" data-nb-ref-number="136" id="idea136" data-nb-words="191" data-nb-chars="1173">Lantier mu&nbsp;to&nbsp;rozhodnutí pokynem hlavy schválil. Pracovat se&nbsp;musí, o&nbsp;tom není žádná pochybnost; ale když je&nbsp;jednou člověk s&nbsp;přáteli, tak to&nbsp;je&nbsp;zdvořilost především. Všechny čtyři je&nbsp;pomalu zmáhala chuť pořádně se&nbsp;napařit a&nbsp;příjemně se&nbsp;jim rozlévala po&nbsp;těle; postávali s&nbsp;nerozhodně svěšenýma rukama a&nbsp;tázavě se&nbsp;po&nbsp;sobě dívali. Sotva se&nbsp;před nimi objevila vyhlídka na&nbsp;pět hodin flámování, popadla je&nbsp;najednou bujná veselost, plácali se&nbsp;po&nbsp;zádech a&nbsp;hulákali si&nbsp;do&nbsp;obličeje něžné nadávky. Zvlášť Coupeauovi jako by&nbsp;se&nbsp;ulehčilo, celý omládl a&nbsp;říkal všem „ty jeden starej mazavko“. Ještě jednou si&nbsp;dali dokola rundu na&nbsp;posilněnou a&nbsp;pak se&nbsp;vydali do&nbsp;hospody <em>U&nbsp;Kýchavé blechy</em>, malé putyky, kde měli kulečník. Kloboučník tam chvíli ohrnoval nos, protože to&nbsp;nebyl zrovna nejslušnější podnik; šnaps tam stál jeden frank litr, deset pětníků půllitrová láhev se&nbsp;dvěma skleničkami a&nbsp;místní hosté už&nbsp;nadělali po&nbsp;kulečníkovém stole tolik svinstva, že&nbsp;na&nbsp;něm koule zůstávaly přilepené. Ale jakmile se&nbsp;zabrali do&nbsp;hry, našel zas Lantier brzo svou obvyklou eleganci a&nbsp;dobrou náladu; uměl se&nbsp;mistrně ohánět tágem, přitom ještě vypínal prsa a&nbsp;při každém karambolu se&nbsp;švihácky pohupoval v&nbsp;bocích.</span></p>
        <p class="chunk" data-nb-ref-number="137" id="chunk137" data-nb-words="32" data-nb-chars="185"><span class="idea" data-nb-ref-number="137" id="idea137" data-nb-words="32" data-nb-chars="185">Když přišel čas k&nbsp;obědu, dostal Coupeau nápad. Zadupal a&nbsp;křikl: „Musíme zajít pro Nevymáchanou hubu! Já&nbsp;vím, kde dělá… Vezmeme ho&nbsp;s&nbsp;sebou k&nbsp;tetce Louisové na&nbsp;nožičky s&nbsp;kyselou omáčkou!“</span></p>
        <p class="chunk" data-nb-ref-number="138" id="chunk138" data-nb-words="96" data-nb-chars="601"><span class="idea" data-nb-ref-number="138" id="idea138" data-nb-words="96" data-nb-chars="601">Návrh byl přivítán potleskem. Ano, Nevymáchaná huba zvaný Duha s&nbsp;nimi musí na&nbsp;telecí nožičky. Vyšli ven. Ulice byly nažloutlé mlhou, drobně mrholilo; ale všichni už&nbsp;byli uvnitř dost zahřátí, takže tu&nbsp;mírnou spršku na&nbsp;svých tělesných schránkách ani necítili. Coupeau je&nbsp;vedl do&nbsp;Marcadetovy ulice k&nbsp;továrně na&nbsp;svorníky. Protože tam přišli dobrou půlhodinu před polední přestávkou, dal klempíř dva pěťáky nějakému klukovi, aby šel dovnitř a&nbsp;vyřídil Nevymáchané hubě, že&nbsp;se&nbsp;jeho staré udělalo špatně a&nbsp;že má&nbsp;hned přijít. Kovář se&nbsp;vzápětí přiklátil s&nbsp;klidnou tváří, protože už&nbsp;v&nbsp;tom čuchal nějakou žranici.</span></p>
        <p class="chunk" data-nb-ref-number="139" id="chunk139" data-nb-words="20" data-nb-chars="109"><span class="idea" data-nb-ref-number="139" id="idea139" data-nb-words="20" data-nb-chars="109">„Aha, vy&nbsp;rošťáci!“ řekl, sotva je&nbsp;uviděl schované za&nbsp;vraty. „Já to&nbsp;hned věděl… Tak co, copak si&nbsp;dneska dáme?“</span></p>
        <p class="chunk" data-nb-ref-number="140" id="chunk140" data-nb-words="123" data-nb-chars="732"><span class="idea" data-nb-ref-number="140" id="idea140" data-nb-words="123" data-nb-chars="732">Když u&nbsp;tetky Louisové olizovali chrupavky z&nbsp;nožiček, pustili se&nbsp;zas do&nbsp;zaměstnavatelů. Nevymáchaná huba zvaný Duha vykládal, že&nbsp;mají v&nbsp;kovárně zrovna naléhavou zakázku. Starý teď na&nbsp;nějakých těch pár minut nekouká, a&nbsp;i když tam člověk není při zahoukání, stejně je&nbsp;jako máslo; však si&nbsp;taky může gratulovat, když se&nbsp;mu&nbsp;člověk vrátí vůbec do&nbsp;práce! Především žádný strach, že&nbsp;by&nbsp;si&nbsp;nějaký mistr troufal někdy vyhodit Nevymáchanou hubu zvaného Duha, protože takového machra a&nbsp;pracanta, jako je&nbsp;on, by&nbsp;hned tak nenašel. Po&nbsp;nožičkách si&nbsp;dali omeletu. Každý k&nbsp;tomu vypil litr vína. Tetka Louisová brala víno až&nbsp;z&nbsp;Auvergne, bylo červené jako krev a&nbsp;táhlo se, div se&nbsp;nedalo nožem krájet. Začínalo být veselo, panstvo se&nbsp;dostávalo do&nbsp;nálady.</span></p>
        <p class="chunk" data-nb-ref-number="141" id="chunk141" data-nb-words="76" data-nb-chars="399"><span class="idea" data-nb-ref-number="141" id="idea141" data-nb-words="76" data-nb-chars="399">„Co mě&nbsp;má&nbsp;pořád otravovat, ten zatracenej všivák?“ rozkřikl se&nbsp;Nevymáchaná huba po&nbsp;zákusku. „Představte si, že&nbsp;si&nbsp;nedávno usmyslel, že&nbsp;dá&nbsp;v&nbsp;dílně pověsit zvon! Zvon, to&nbsp;je&nbsp;akorát tak na&nbsp;otroky… Tak ať&nbsp;si&nbsp;teda zvoní! Ať&nbsp;mě&nbsp;hrom, jestli mě&nbsp;dneska ještě někdo uvidí u&nbsp;kovadliny! Pět dní už&nbsp;dřu, div se&nbsp;nenamůžu, tak si&nbsp;taky jednou můžu dát leho… A&nbsp;jestli si&nbsp;na&nbsp;mě&nbsp;otevře hubu, tak ho&nbsp;pošlu&nbsp;– víte kam!“</span></p>
        <p class="chunk" data-nb-ref-number="142" id="chunk142" data-nb-words="31" data-nb-chars="180"><span class="idea" data-nb-ref-number="142" id="idea142" data-nb-words="31" data-nb-chars="180">„Já vás teď budu muset opustit!“ prohlásil Coupeau důležitě. „Jdu do&nbsp;práce. Ano, slíbil jsem to&nbsp;ženě… Bavte se&nbsp;dobře, já&nbsp;budu v&nbsp;myšlenkách s&nbsp;vámi; to&nbsp;víte, na&nbsp;kamarády nezapomenu!“</span></p>
        <p class="chunk" data-nb-ref-number="143" id="chunk143" data-nb-words="299" data-nb-chars="1708"><span class="idea" data-nb-ref-number="143" id="idea143" data-nb-words="299" data-nb-chars="1708">Všichni si&nbsp;ho&nbsp;dobírali. Ale vypadal tak odhodlaně, že&nbsp;se&nbsp;zvedli a&nbsp;šli s&nbsp;ním, když prohlásil, že&nbsp;si&nbsp;musí vyzvednout nářadí u&nbsp;starého Colomba. Tam si&nbsp;vzal ranec pod lavicí a&nbsp;položil jej před sebe, zatímco všichni popíjeli posledního frťana. Ale byla jedna hodina a&nbsp;oni tam ještě stáli a&nbsp;dávali si&nbsp;rundy. Tu&nbsp;tedy Coupeau odhodil mrzutě nářadí zpátky pod lavici, protože mu&nbsp;ranec překážel; vždycky do&nbsp;něho vrazil, když se&nbsp;chtěl opřít o&nbsp;nálevní pult. Teď už&nbsp;by&nbsp;to&nbsp;bylo moc hloupé, půjde k&nbsp;Bourguignonovi až&nbsp;zítra. Ostatní čtyři, kteří se&nbsp;zatím dohadovali o&nbsp;tom, jak vysoké by&nbsp;se&nbsp;měly platit dělníkům mzdy, se&nbsp;vůbec ani trochu nepodivili, když jim klempíř bez jakéhokoliv vysvětlování navrhl, aby se&nbsp;šli trochu projít po&nbsp;bulváru, rozhýbat si&nbsp;nohy. Pršet už&nbsp;přestalo. Ale jejich procházka se&nbsp;scvrkla na&nbsp;to, že&nbsp;urazili asi dvě stě kroků v&nbsp;řadě za&nbsp;sebou a&nbsp;klátíce rukama; čerstvý vzduch jako by&nbsp;jim vzal řeč a&nbsp;všichni byli otrávení, že&nbsp;jsou venku. Ani se&nbsp;nemuseli šťouchnutím dorozumět a&nbsp;zamířili pomalu, jakoby pudově, ulicí Poissonnière nahoru k&nbsp;Františkovi na&nbsp;flašku vína. Doopravdy už&nbsp;to&nbsp;měli zapotřebí, aby se&nbsp;trochu zas postavili na&nbsp;nohy. Na&nbsp;ulici padá na&nbsp;člověka moc velký smutek, vždyť je&nbsp;tam bláta, že&nbsp;by&nbsp;ani policajta ven nevyhnal! Lantier strkal kamarády do&nbsp;séparé, byla to&nbsp;úzká místnost, oddělená od&nbsp;lokálu přepážkou s&nbsp;matným sklem, a&nbsp;byl tam jen jediný stůl. Sám prý se&nbsp;vždycky chodí rozšoupnout jenom do&nbsp;separé, je&nbsp;to&nbsp;mnohem slušnější. Copak jim tu&nbsp;není dobře? Člověk se&nbsp;tu&nbsp;cítí jako doma, mohl by&nbsp;si&nbsp;tu&nbsp;dát třeba i&nbsp;šlofíka a&nbsp;nemusel by&nbsp;se&nbsp;žinýrovat. Dal si&nbsp;přinést noviny, rozložil je&nbsp;před sebou, svraštil obočí a&nbsp;četl. Coupeau s&nbsp;Perkem si&nbsp;dali partičku karet. Na&nbsp;stole stály dvě láhve a&nbsp;pět skleniček.</span></p>
        <p class="chunk" data-nb-ref-number="144" id="chunk144" data-nb-words="15" data-nb-chars="84"><span class="idea" data-nb-ref-number="144" id="idea144" data-nb-words="15" data-nb-chars="84">„Tak co&nbsp;si&nbsp;zas kecají za&nbsp;rozumy v&nbsp;tom plátku?“ zeptal se&nbsp;kloboučníka Telecí nožička.</span></p>
        <p class="chunk" data-nb-ref-number="145" id="chunk145" data-nb-words="82" data-nb-chars="446"><span class="idea" data-nb-ref-number="145" id="idea145" data-nb-words="82" data-nb-chars="446">Lantier chvíli mlčel. Pak ani nezvedl oči od&nbsp;novin a&nbsp;řekl: „Ale čtu tady zrovna zprávy ze&nbsp;sněmovny. To&nbsp;jsou mi&nbsp;pěkní hadrníci, ti&nbsp;republikáni; jenom sami flákači jsou na&nbsp;té&nbsp;levici! Copak je&nbsp;lid volí proto, aby si&nbsp;slintali ty&nbsp;svý medový řeči? Tak tenhleten prý věří v&nbsp;boha a&nbsp;div nevleze těm lumpům ministrům do&nbsp;zadnice! Já, kdyby mě&nbsp;zvolili poslancem, tak bych vylez na&nbsp;tribunu a&nbsp;řek bych: ‚Jděte do&nbsp;prdele!‘ Ano, nic víc, to&nbsp;je&nbsp;celý moje mínění!“</span></p>
        <p class="chunk" data-nb-ref-number="146" id="chunk146" data-nb-words="33" data-nb-chars="225"><span class="idea" data-nb-ref-number="146" id="idea146" data-nb-words="33" data-nb-chars="225">„Víte, že&nbsp;ten šašek napoleonská si&nbsp;tuhle večer nafackoval se&nbsp;starou před svým císařským dvorem?“ vykládal Nevymáchaná huba zvaný Duha. „Namouduši! A&nbsp;to jen kvůli nějaký volovině, prostě se&nbsp;pohádali. Badinguet byl nalíznutej.“</span></p>
        <p class="chunk" data-nb-ref-number="147" id="chunk147" data-nb-words="19" data-nb-chars="113"><span class="idea" data-nb-ref-number="147" id="idea147" data-nb-words="19" data-nb-chars="113">„Trhněte si&nbsp;nohou s&nbsp;tou vaší politikou!“ křikl klempíř. „Přečtěte nám radši o&nbsp;nějaký vraždě, to&nbsp;je&nbsp;větší sranda!“</span></p>
        <p class="chunk" data-nb-ref-number="148" id="chunk148" data-nb-words="29" data-nb-chars="142"><span class="idea" data-nb-ref-number="148" id="idea148" data-nb-words="29" data-nb-chars="142">Hned se&nbsp;zas vrátil ke&nbsp;kartám a&nbsp;hlásil terci od&nbsp;devítky a&nbsp;tři dámy: „Tak tu&nbsp;mám nižší tercku a&nbsp;tři princezny… Holt ty&nbsp;paničky se&nbsp;mě&nbsp;ňák držej!“</span></p>
        <p class="chunk" data-nb-ref-number="149" id="chunk149" data-nb-words="24" data-nb-chars="181"><span class="idea" data-nb-ref-number="149" id="idea149" data-nb-words="24" data-nb-chars="181">Vyprázdnili sklenice. Lantier začal číst nahlas: „Strašlivý zločin vyvolal včera zděšení v&nbsp;obci Gaillon v&nbsp;departementu Seine-et-Marne. Syn ubil otce motykou kvůli třiceti pětníkům…“</span></p>
        <p class="chunk" data-nb-ref-number="150" id="chunk150" data-nb-words="126" data-nb-chars="736"><span class="idea" data-nb-ref-number="150" id="idea150" data-nb-words="126" data-nb-chars="736">Všichni vykřikli hrůzou a&nbsp;odporem. Na&nbsp;takovýho chlapa by&nbsp;se&nbsp;teda s&nbsp;potěšením šli podívat, až&nbsp;ho&nbsp;budou popravovat. Ale gilotina je&nbsp;na&nbsp;něho moc málo; měli by&nbsp;ho&nbsp;rozkrájet na&nbsp;kousky. Také zpráva o&nbsp;vraždě novorozeněte je&nbsp;nesmírně pobouřila; ale mravokárce Lantier se&nbsp;té&nbsp;ženy zastal a&nbsp;všechnu vinu svaloval na&nbsp;toho, kdo ji&nbsp;svedl. Protože kdyby jí, chudákovi, nějaký holomek neudělal dítě, nebyla by&nbsp;ho&nbsp;potom musela hodit do&nbsp;záchodu. Ale nejvíc je&nbsp;nadchl rekovný čin markýze T., který se&nbsp;ve&nbsp;dvě hodiny v&nbsp;noci cestou z&nbsp;plesu ubránil třem zlosynům na&nbsp;bulváru Invalidů. Nesvlékl si&nbsp;ani rukavičky, první dva padouchy zneškodnil úderem hlavou do&nbsp;břicha a&nbsp;třetího odvedl za&nbsp;ucho na&nbsp;strážnici. To&nbsp;je&nbsp;výkon, panečku, co? Škoda jen, že&nbsp;je&nbsp;to&nbsp;šlechtic.</span></p>
        <p class="chunk" data-nb-ref-number="151" id="chunk151" data-nb-words="36" data-nb-chars="246"><span class="idea" data-nb-ref-number="151" id="idea151" data-nb-words="36" data-nb-chars="246">„Teďko poslouchejte!“ pokračoval Lantier. „Přečtu vám zprávy ze&nbsp;vznešených kruhů. Hraběnka de&nbsp;Bretigny provdává svou nejstarší dceru za&nbsp;mladého barona de&nbsp;Valangay, pobočníka Jeho Veličenstva. Ve&nbsp;výbavě je&nbsp;za&nbsp;víc než tři sta tisíc franků krajek…!“</span></p>
        <p class="chunk" data-nb-ref-number="152" id="chunk152" data-nb-words="33" data-nb-chars="179"><span class="idea" data-nb-ref-number="152" id="idea152" data-nb-words="33" data-nb-chars="179">„Co je&nbsp;nám po&nbsp;tom!“ přerušil ho&nbsp;Telecí nožička. „Na to&nbsp;se&nbsp;jich nikdo neptá, jaký barvy budou mít košile… Holka může mít krajek, kolik chce, stejně přijde o&nbsp;věnec jako každá jiná!“</span></p>
        <p class="chunk" data-nb-ref-number="153" id="chunk153" data-nb-words="23" data-nb-chars="118"><span class="idea" data-nb-ref-number="153" id="idea153" data-nb-words="23" data-nb-chars="118">Když se&nbsp;Lantier tvářil, jako by&nbsp;chtěl číst dál, vytrhl mu&nbsp;Ne­vymáchaná huba zvaný Duha noviny z&nbsp;rukou a&nbsp;sedl si&nbsp;na&nbsp;ně.</span></p>
        <p class="chunk" data-nb-ref-number="154" id="chunk154" data-nb-words="25" data-nb-chars="131"><span class="idea" data-nb-ref-number="154" id="idea154" data-nb-words="25" data-nb-chars="131">„Tak, a&nbsp;teď už&nbsp;nám s&nbsp;tím dáš pokoj…,“ prohlásil. „Takhle jsou aspoň ty&nbsp;noviny v&nbsp;teple… Beztak se&nbsp;ten papír k&nbsp;ničemu jinýmu nehodí.“</span></p>
        <p class="chunk" data-nb-ref-number="155" id="chunk155" data-nb-words="13" data-nb-chars="91"><span class="idea" data-nb-ref-number="155" id="idea155" data-nb-words="13" data-nb-chars="91">Mezitím si&nbsp;Perko rozložil karty a&nbsp;najednou vítězoslavně bouchl do&nbsp;stolu. Měl třiadevadesát.</span></p>
        <p class="chunk" data-nb-ref-number="156" id="chunk156" data-nb-words="43" data-nb-chars="280"><span class="idea" data-nb-ref-number="156" id="idea156" data-nb-words="43" data-nb-chars="280">„Mám revoluci!“ křičel. „Pět trefů od&nbsp;sedmičky, samá zelená…, to&nbsp;je&nbsp;dvacet, co? Potom károvou tercku z&nbsp;vyšších, to&nbsp;je&nbsp;třiadvacet; tři králové k&nbsp;tomu, to&nbsp;je&nbsp;šestadvacet, tři kluci devětadvacet, tři esa dvaadevadesát, a&nbsp;protože jsem forhont, dělá to&nbsp;dohromady akorát třiadevadesát!“</span></p>
        <p class="chunk" data-nb-ref-number="157" id="chunk157" data-nb-words="8" data-nb-chars="60"><span class="idea" data-nb-ref-number="157" id="idea157" data-nb-words="8" data-nb-chars="60">„Seš teda namydlenej, kamaráde!“ křikli ostatní na&nbsp;Coupeaua.</span></p>
        <p class="chunk" data-nb-ref-number="158" id="chunk158" data-nb-words="135" data-nb-chars="812"><span class="idea" data-nb-ref-number="158" id="idea158" data-nb-words="135" data-nb-chars="812">Muselo se&nbsp;to&nbsp;zapít dalšími dvěma láhvemi. Skleničky nezůstaly ani chvíli prázdné; všichni už&nbsp;byli čím dál tím opilejší. Kolem páté hodiny to&nbsp;začínalo být nechutné, takže Lantier zmlkl a&nbsp;pomýšlel na&nbsp;to, jak by&nbsp;se&nbsp;vytratil. Jak se&nbsp;začne hulákat a&nbsp;lít víno po&nbsp;zemi, to&nbsp;už&nbsp;není nic pro něho. Coupeau zrovna vstal, že&nbsp;se&nbsp;pokřižuje křížem ochlastů. Když dělal znamení na&nbsp;čele, řekl „Montparnasse“, na&nbsp;pravém rameni „Menilmonte“, na&nbsp;levém rameni „Courtille“, dole na&nbsp;břiše „Bagnolet“ a&nbsp;na žaludku třikrát „smažený králík“. Kloboučník využil všeobecného kraválu, který se&nbsp;při tom obřadu rozpoutal, a&nbsp;klidně zmizel. Kumpáni si&nbsp;jeho ochodu ani nevšimli. I&nbsp;on už&nbsp;byl pěkně vzatý, ale na&nbsp;ulici se&nbsp;vzpamatoval a&nbsp;dokázal jakž takž vládnout nohama. Klidně došel domů a&nbsp;v&nbsp;krámě řekl Gervaise, že&nbsp;Coupeau si&nbsp;vyšel do&nbsp;společnosti.</span></p>
        <p class="chunk" data-nb-ref-number="159" id="chunk159" data-nb-words="245" data-nb-chars="1365"><span class="idea" data-nb-ref-number="159" id="idea159" data-nb-words="245" data-nb-chars="1365">Uplynuly dva dny a&nbsp;klempíř se&nbsp;ještě neobjevil. Potloukal se&nbsp;někde po&nbsp;čtvrti, nikdo přesně nevěděl kde. Lidé přitom říkali, že&nbsp;ho&nbsp;viděli v&nbsp;hospodě u&nbsp;staré Baquetové, <em>U&nbsp;Motýlka</em> nebo <em>U&nbsp;Kašlavého panáka</em>. Jenomže jedni tvrdili, že&nbsp;byl sám, a&nbsp;jiní zas, že&nbsp;ho&nbsp;potkali ve&nbsp;společnosti sedmi nebo osmi mazavků jako on. Gervaisa jen rezignovaně krčila rameny. Co&nbsp;může dělat, musí si&nbsp;na&nbsp;to&nbsp;nějak zvyknout. Přece za&nbsp;tím svým nebude běhat! I&nbsp;když ho&nbsp;někdy náhodou zahlédla ve&nbsp;vinárně, raději se&nbsp;obloukem vyhnula, aby ho&nbsp;nerozzlobila. Čekala jen, až&nbsp;se&nbsp;vrátí, a&nbsp;poslouchala i&nbsp;v&nbsp;noci, jestli nechrápe za&nbsp;dveřmi. A&nbsp;Coupeau zatím spal na&nbsp;smetišti, na&nbsp;lavičce, někde na&nbsp;nezastavěné parcele anebo třeba i&nbsp;ve stružce u&nbsp;chodníku. Ráno se&nbsp;z&nbsp;opice ještě ani neprobral, ale už&nbsp;zas táhl dál, tloukl na&nbsp;okenice kořalen a&nbsp;znovu začínal zběsilou pouť od&nbsp;skleniček přes čtvrťáky až&nbsp;k&nbsp;litrovým lahvím, ztrácel kumpány a&nbsp;znovu je&nbsp;nacházel, vydával se&nbsp;na&nbsp;daleké cesty, z&nbsp;nichž se&nbsp;vracel celý paf, protože mu&nbsp;ulice s&nbsp;domy tančily před očima, viděl, jak se&nbsp;stmívá a&nbsp;jak se&nbsp;rozednívá, a&nbsp;neměl přitom už&nbsp;jinou myšlenku než se&nbsp;napít a&nbsp;hned na&nbsp;místě se&nbsp;z&nbsp;toho vyspat. Když spal, byl od&nbsp;něho aspoň pokoj. Druhý den šla Gervaisa přece jen do&nbsp;zapadáku zeptat se&nbsp;starého Colomba, co&nbsp;s&nbsp;mužem je; viděl prý ho&nbsp;tam mezitím pětkrát, ale víc o&nbsp;něm neví. Tak aspoň odnesla domů nářadí, které tam nechal pod lavicí.</span></p>
        <p class="chunk" data-nb-ref-number="160" id="chunk160" data-nb-words="238" data-nb-chars="1343"><span class="idea" data-nb-ref-number="160" id="idea160" data-nb-words="238" data-nb-chars="1343">Když Lantier kvečeru viděl, jak je&nbsp;pradlena smutná, nabídl jí, že&nbsp;ji&nbsp;zavede do&nbsp;šantánu, aby přišla na&nbsp;jiné myšlenky. Nejprve odmítla, protože jí&nbsp;dnes nebylo zrovna do&nbsp;smíchu. Jinak by&nbsp;byla docela svolila, protože kloboučník se&nbsp;při té&nbsp;nabídce tvářil tak počestně, že&nbsp;ji&nbsp;ani nenapadlo podezírat ho&nbsp;z&nbsp;nějakého úskoku. Zdálo se, že&nbsp;má&nbsp;účast na&nbsp;jejím neštěstí, a&nbsp;choval se&nbsp;k&nbsp;ní opravdu otcovsky. Nikdy ještě nezůstal Coupeau na&nbsp;tahu dvě noci po&nbsp;sobě. A&nbsp;tak jí&nbsp;to&nbsp;nedalo, chtěj nechtěj chodila každých deset minut postávat na&nbsp;práh a&nbsp;rozhlížela se&nbsp;s&nbsp;žehličkou v&nbsp;ruce na&nbsp;obě strany ulice, jestli už&nbsp;se&nbsp;muž nevrací. Neměla chvilku stání a&nbsp;říkala, že&nbsp;má&nbsp;takové mravenčení v&nbsp;nohou, že&nbsp;nemůže vydržet na&nbsp;místě. Vždyť si&nbsp;Coupeau mohl třeba zlámat nohu, dostat se&nbsp;pod vůz a&nbsp;někde zůstat ležet přejetý; ale vzápětí si&nbsp;říkala, že&nbsp;by&nbsp;to&nbsp;nebyla žádná škoda a&nbsp;že nakonec takový ohavný člověk si&nbsp;už&nbsp;nezaslouží žádné přátelské city. Přesto ji&nbsp;však rozčilovalo pořád takhle čekat, zda se&nbsp;vrátí, nebo ne. A&nbsp;když se&nbsp;na&nbsp;ulici rozsvítily plynové lampy a&nbsp;Lantier se&nbsp;jí&nbsp;zase zmínil o&nbsp;šantánu, svolila. Nakonec by&nbsp;byla hloupá, kdyby si&nbsp;odpírala trochu zábavy, když se&nbsp;manžel už&nbsp;tři dny někde potlouká jako vandrák. Když se&nbsp;pořád nevrací, půjde si&nbsp;ona taky. Ať&nbsp;jim třeba shoří barák nad hlavou. Sama by&nbsp;měla chuť celý ten cirkus podpálit, tak už&nbsp;ji&nbsp;začínal život dopalovat.</span></p>
        <p class="chunk" data-nb-ref-number="161" id="chunk161" data-nb-words="62" data-nb-chars="373"><span class="idea" data-nb-ref-number="161" id="idea161" data-nb-words="62" data-nb-chars="373">Rychle se&nbsp;navečeřeli. Když odcházela v&nbsp;osm hodin zavěšená do&nbsp;kloboučníka, nakázala Gervaisa mamince Coupeauové s&nbsp;Nanou, aby si&nbsp;šly hned lehnout. Krám byl zavřený. Gervaisa šla dvorem, dala klíč paní Bochové a&nbsp;poprosila ji, kdyby se&nbsp;to&nbsp;její prase vrátilo, aby byla tak hodná a&nbsp;uložila ho&nbsp;do&nbsp;postele. Kloboučník na&nbsp;ni&nbsp;čekal v&nbsp;průjezdu, byl švihácky oblečený a&nbsp;pohvizdoval si.</span></p>
        <p class="chunk" data-nb-ref-number="162" id="chunk162" data-nb-words="32" data-nb-chars="170"><span class="idea" data-nb-ref-number="162" id="idea162" data-nb-words="32" data-nb-chars="170">Gervaisa si&nbsp;vzala hedvábné šaty. Šli pomalu po&nbsp;chodníku těsně vedle sebe; tu&nbsp;a&nbsp;tam na&nbsp;ně&nbsp;padlo světlo z&nbsp;nějakého krámu a&nbsp;bylo vidět, jak se&nbsp;polohlasně baví a&nbsp;usmívají se.</span></p>
        <p class="chunk" data-nb-ref-number="163" id="chunk163" data-nb-words="36" data-nb-chars="252"><span class="idea" data-nb-ref-number="163" id="idea163" data-nb-words="36" data-nb-chars="252">Šantán byl na&nbsp;Rochechouartském bulváru, taková malá kavárnička, kterou teď rozšířili dřevěnou přístavbou do&nbsp;dvora. Nad vchodem zářil oblouk ze&nbsp;skleněných koulí a&nbsp;vypadal jako svítící slavobrána. Na&nbsp;kraji chodníku stály dřevěné tabule s&nbsp;velkými plakáty.</span></p>
        <p class="chunk" data-nb-ref-number="164" id="chunk164" data-nb-words="35" data-nb-chars="223"><span class="idea" data-nb-ref-number="164" id="idea164" data-nb-words="35" data-nb-chars="223">„Tak, jsme tady!“ řekl Lantier. „Dnes večer tu&nbsp;má&nbsp;první vystoupení slečna Amanda, kabaretní zpěvačka.“ Ale vtom zpozoroval Telecí nožičku; také si&nbsp;četl plakát. Na&nbsp;jednom oku měl černou modřinu, asi včera dostal někde pěstí.</span></p>
        <p class="chunk" data-nb-ref-number="165" id="chunk165" data-nb-words="16" data-nb-chars="93"><span class="idea" data-nb-ref-number="165" id="idea165" data-nb-words="16" data-nb-chars="93">„A&nbsp;kde máš Coupeaua?“ zeptal se&nbsp;kloboučník a&nbsp;rozhlížel se&nbsp;kolem. „Vy jste ho&nbsp;někde ztratili?“</span></p>
        <p class="chunk" data-nb-ref-number="166" id="chunk166" data-nb-words="54" data-nb-chars="326"><span class="idea" data-nb-ref-number="166" id="idea166" data-nb-words="54" data-nb-chars="326">„Jó, to&nbsp;už&nbsp;je&nbsp;dávno! Už&nbsp;včera!“ odpověděl Telecí nožička. „Když jsme šli od&nbsp;staré Baquetové, tak tam trochu lítaly facky. Já&nbsp;takový kratochvíle nemám moc rád… Víte, měli jsme menší nedorozumění s&nbsp;číšníkem od&nbsp;starý Baquetový kvůli jedný flašce, kterou nám chtěl počítat dvakrát… Tak jsem zmizel a&nbsp;šel jsem se&nbsp;krapánek vyhajat.“</span></p>
        <p class="chunk" data-nb-ref-number="167" id="chunk167" data-nb-words="29" data-nb-chars="172"><span class="idea" data-nb-ref-number="167" id="idea167" data-nb-words="29" data-nb-chars="172">Ještě zíval; spal osmnáct hodin v&nbsp;jednom kuse. Jinak byl už&nbsp;úplně vystřízlivělý; měl otupělý výraz a&nbsp;zmačkaný kabát plný peří, jak si&nbsp;zřejmě lehl do&nbsp;postele úplně oblečený.</span></p>
        <p class="chunk" data-nb-ref-number="168" id="chunk168" data-nb-words="11" data-nb-chars="61"><span class="idea" data-nb-ref-number="168" id="idea168" data-nb-words="11" data-nb-chars="61">„Tak vy&nbsp;opravdu nevíte, kde je&nbsp;můj muž?“ zeptala se&nbsp;pradlena.</span></p>
        <p class="chunk" data-nb-ref-number="169" id="chunk169" data-nb-words="47" data-nb-chars="269"><span class="idea" data-nb-ref-number="169" id="idea169" data-nb-words="47" data-nb-chars="269">„Ne, nemám ani zdání… Bylo pět hodin, když jsme odcházeli od&nbsp;starý Baquetový. Počkejte… Nejspíš šel po&nbsp;ulici někam dolů. Ano, dokonce mám dojem, že&nbsp;jsem ho&nbsp;viděl zapadnout do&nbsp;hospody <em>U&nbsp;Motýlka</em> s&nbsp;nějakým kočím… Bože, je&nbsp;to&nbsp;taky ale pitomost! Člověk by&nbsp;za&nbsp;to&nbsp;zasluhoval…“</span></p>
        <p class="chunk" data-nb-ref-number="170" id="chunk170" data-nb-words="162" data-nb-chars="970"><span class="idea" data-nb-ref-number="170" id="idea170" data-nb-words="162" data-nb-chars="970">Lantier s&nbsp;Gervaisou strávili v&nbsp;šantánu velmi příjemný večer. V&nbsp;jedenáct hodin, když se&nbsp;zavíralo, vyšli pomalu, beze spěchu domů. Zima trochu štípala do&nbsp;tváří a&nbsp;lidé se&nbsp;trousili v&nbsp;hloučcích ven. Ve&nbsp;tmě pod stromy se&nbsp;hlasitě řehnily nějaké holky, protože s&nbsp;nimi mužští dováděli příliš zblízka. Lantier si&nbsp;pobrukoval jednu z&nbsp;písniček slečny Amandy: <em>Jen pod nosem jsem lechtivá</em>. Gervaisa, celá omámená, jako opilá, po&nbsp;něm opakovala refrén. Bylo jí&nbsp;tam strašně horko. A&nbsp;navíc se&nbsp;jí&nbsp;trochu točila hlava ze&nbsp;dvou skleniček, které tam vypila, a&nbsp;z&nbsp;toho tabákového kouře a&nbsp;vydýchaného vzduchu. Největší dojem však na&nbsp;ni&nbsp;udělala slečna Amanda. To&nbsp;ona by&nbsp;se&nbsp;jakživa neodvážila postavit před obecenstvo tak málo oblečená! Ale musí se&nbsp;uznat, ta&nbsp;slečna má&nbsp;tělíčko, že&nbsp;by&nbsp;jí&nbsp;ho&nbsp;mohl každý závidět. A&nbsp;poslouchala se&nbsp;smyslnou zvědavostí všechny podrobnosti, které jí&nbsp;o&nbsp;té dotyčné dámě vypravoval Lantier, který se&nbsp;při tom tvářil, jako by&nbsp;jí&nbsp;byl sám někde v&nbsp;soukromí spočítal všechna žebra.</span></p>
        <p class="chunk" data-nb-ref-number="171" id="chunk171" data-nb-words="13" data-nb-chars="89"><span class="idea" data-nb-ref-number="171" id="idea171" data-nb-words="13" data-nb-chars="89">„Všichni spí,“ řekla Gervaisa, když zazvonila třikrát na&nbsp;Bochovy a&nbsp;pořád nikdo neotvíral.</span></p>
        <p class="chunk" data-nb-ref-number="172" id="chunk172" data-nb-words="58" data-nb-chars="342"><span class="idea" data-nb-ref-number="172" id="idea172" data-nb-words="58" data-nb-chars="342">Konečně u&nbsp;Bochů někdo zatáhl za&nbsp;šňůru a&nbsp;dveře se&nbsp;otevřely, ale v&nbsp;průjezdu byla úplná tma. Když Gervaisa zaťukala na&nbsp;okénko u&nbsp;vrátnice, aby jí&nbsp;dali klíč, zavolala na&nbsp;ni&nbsp;rozespalá domovnice něco, čemu zpočátku vůbec nerozuměla. Nakonec z&nbsp;toho pochopila, že&nbsp;strážník Poisson přivedl Coupeaua ve&nbsp;strašně zřízeném stavu a&nbsp;že klíč musí být v&nbsp;zámku.</span></p>
        <p class="chunk" data-nb-ref-number="173" id="chunk173" data-nb-words="14" data-nb-chars="86"><span class="idea" data-nb-ref-number="173" id="idea173" data-nb-words="14" data-nb-chars="86">„Sakra, co&nbsp;to&nbsp;tady prováděl?“ zabručel Lantier, když vešli dovnitř. „To je&nbsp;ale smrad!“</span></p>
        <p class="chunk" data-nb-ref-number="174" id="chunk174" data-nb-words="95" data-nb-chars="575"><span class="idea" data-nb-ref-number="174" id="idea174" data-nb-words="95" data-nb-chars="575">Opravdu, páchlo to&nbsp;tam o&nbsp;sto šest. Gervaisa hledala sirky a&nbsp;šlápla do&nbsp;mokra. Když se&nbsp;jí&nbsp;konečně podařilo rozsvítit svíčku, uviděli pěkné divadlo. Coupeau vyzvrátil všechno, co&nbsp;měl v&nbsp;sobě, a&nbsp;byl toho plný pokoj. Postel byla celá zadělaná, koberec také, a&nbsp;dokonce i&nbsp;na prádelníku byly stříkance. A&nbsp;Coupeau, jak se&nbsp;zřejmě svezl z&nbsp;postele, na&nbsp;kterou ho&nbsp;Poisson hodil, chrápal na&nbsp;zemi uprostřed vlastních výkalů. Válel se&nbsp;v&nbsp;tom jako prase, jednu tvář měl celou zmazanou, vydechoval otevřenými ústy smrdutý dech a&nbsp;prošedivělými vlasy vymetal kaluž, která se&nbsp;mu&nbsp;roztekla pod hlavou.</span></p>
        <p class="chunk" data-nb-ref-number="175" id="chunk175" data-nb-words="29" data-nb-chars="171"><span class="idea" data-nb-ref-number="175" id="idea175" data-nb-words="29" data-nb-chars="171">„To je&nbsp;ale prase! To&nbsp;je&nbsp;prase!“ opakovala rozhořčená a&nbsp;zoufalá Gervaisa. „Všechno tu&nbsp;zřídil… Ne, tohle by&nbsp;ani zvíře neudělalo, ani chcíplej pes není tak odpornej jako on.“</span></p>
        <p class="chunk" data-nb-ref-number="176" id="chunk176" data-nb-words="104" data-nb-chars="637"><span class="idea" data-nb-ref-number="176" id="idea176" data-nb-words="104" data-nb-chars="637">Ani jeden, ani druhý se&nbsp;neodvažovali pohnout a&nbsp;nevěděli, kam šlápnout. Nikdy ještě nepřišel klempíř takhle zřízený a&nbsp;nepřivedl domácnost do&nbsp;takového ostudného stavu. A&nbsp;ten pohled zasadil také poslední ránu všem zbytkům citu, který snad Gervaisa k&nbsp;muži ještě měla. Dřív, když se&nbsp;vracíval s&nbsp;náladičkou nebo jen mírně nalíznutý, k&nbsp;němu bývala shovívavá, protože jí&nbsp;nebyl odporný. Ale teď, tohle už&nbsp;bylo moc; všechno se&nbsp;v&nbsp;ní bouřilo. Nebyla by&nbsp;se&nbsp;ho&nbsp;dotkla ani pinzetou. Jen pouhé pomyšlení, že&nbsp;by&nbsp;se&nbsp;měla dotknout kůže toho ochlasty, v&nbsp;ní budilo takový odpor, jako kdyby si&nbsp;měla lehnout vedle nebožtíka, rozežraného nějakou ošklivou nemocí.</span></p>
        <p class="chunk" data-nb-ref-number="177" id="chunk177" data-nb-words="17" data-nb-chars="103"><span class="idea" data-nb-ref-number="177" id="idea177" data-nb-words="17" data-nb-chars="103">„Ale někde si&nbsp;přece musím lehnout!“ zašeptala. „Nemůžu přece jít spát na&nbsp;ulici… To&nbsp;ho&nbsp;radši překročím.“</span></p>
        <p class="chunk" data-nb-ref-number="178" id="chunk178" data-nb-words="53" data-nb-chars="329"><span class="idea" data-nb-ref-number="178" id="idea178" data-nb-words="53" data-nb-chars="329">Pokoušela se&nbsp;opilce obejít, ale musela se&nbsp;zachytit o&nbsp;roh prádelníku, aby nesklouzla do&nbsp;té&nbsp;špíny. Coupeau úplně zatarasil přístup k&nbsp;posteli. Lantier se&nbsp;smál pod vousy, protože mu&nbsp;bylo jasné, že&nbsp;Gervaisa nebude dneska v&nbsp;noci spinkat ve&nbsp;své postýlce. Vzal ji&nbsp;za&nbsp;ruku a&nbsp;po tichu, vroucněji zašeptal: „Gervaiso… poslouchej, Gervaiso…“</span></p>
        <p class="chunk" data-nb-ref-number="179" id="chunk179" data-nb-words="35" data-nb-chars="194"><span class="idea" data-nb-ref-number="179" id="idea179" data-nb-words="35" data-nb-chars="194">Ale ona hned pochopila, a&nbsp;zděšeně se&nbsp;mu&nbsp;vytrhla; také mu&nbsp;začala tykat, jako kdysi: „Ne, nech mě… Prosím tě, Auguste, jdi pryč, do&nbsp;svého pokoje… Já&nbsp;už&nbsp;to&nbsp;nějak udělám, přelezu třeba přes pelest…“</span></p>
        <p class="chunk" data-nb-ref-number="180" id="chunk180" data-nb-words="26" data-nb-chars="147"><span class="idea" data-nb-ref-number="180" id="idea180" data-nb-words="26" data-nb-chars="147">„Ale nebuď hloupá, Gervaiso, no&nbsp;tak!“ naléhal dál. „Tady bys ani nemohla zůstat, je&nbsp;tu&nbsp;moc velký smrad… Pojď! Čeho se&nbsp;bojíš? On&nbsp;nás přece neslyší!“</span></p>
        <p class="chunk" data-nb-ref-number="181" id="chunk181" data-nb-words="155" data-nb-chars="877"><span class="idea" data-nb-ref-number="181" id="idea181" data-nb-words="155" data-nb-chars="877">Vzpírala se, rázně vrtěla hlavou. V&nbsp;tom rozrušení se&nbsp;začala svlékat, jako by&nbsp;mu&nbsp;chtěla ukázat, že&nbsp;tu&nbsp;opravdu zůstane, přehodila hedvábné šaty přes židli a&nbsp;najednou tu&nbsp;stála jen v&nbsp;košili a&nbsp;spodničce, celá bílá, s&nbsp;krkem i&nbsp;pažemi nahými. Je&nbsp;to&nbsp;přece její postel, ne? A&nbsp;tak v&nbsp;ní taky bude spát! Dvakrát se&nbsp;ještě pokusila najít kousek čistého místa, kudy by&nbsp;prošla. Ale Lantier se&nbsp;nedal odbýt, vzal ji&nbsp;kolem pasu a&nbsp;šeptal jí&nbsp;takové věci, že&nbsp;se&nbsp;jí&nbsp;z&nbsp;nich točila hlava. Ach, to&nbsp;se&nbsp;dostala do&nbsp;pěkné šlamastyky! Před ní&nbsp;ten dobytek, kvůli kterému si&nbsp;nemůže lehnout do&nbsp;postele jako počestná manželka, a&nbsp;za ní&nbsp;ten nestydatý chlap, který myslí jen na&nbsp;to, jak by&nbsp;využil jejího neštěstí a&nbsp;znovu se&nbsp;jí&nbsp;zmocnil. Protože kloboučník začal mluvit hlasitěji, prosila ho, aby byl zticha. Nastražila uši směrem k&nbsp;pokojíku, kde ležela Nana s&nbsp;maminkou Coupeauovou, a&nbsp;poslouchala. Ale obě zřejmě spaly.</span></p>
        <p class="chunk" data-nb-ref-number="182" id="chunk182" data-nb-words="24" data-nb-chars="144"><span class="idea" data-nb-ref-number="182" id="idea182" data-nb-words="24" data-nb-chars="144">„Auguste, nech mě&nbsp;být, ještě je&nbsp;vzbudíš!“ prosila znovu se&nbsp;sepjatýma rukama. „Měj rozum. Snad někdy jindy, jinde… Ale ne&nbsp;tady, před mou dcerou…“</span></p>
        <p class="chunk" data-nb-ref-number="183" id="chunk183" data-nb-words="110" data-nb-chars="629"><span class="idea" data-nb-ref-number="183" id="idea183" data-nb-words="110" data-nb-chars="629">Neříkal už&nbsp;nic, jen se&nbsp;usmíval; a&nbsp;pomalu ji&nbsp;políbil na&nbsp;ucho, tak jak ji&nbsp;kdysi líbával, když ji&nbsp;chtěl rozdráždit a&nbsp;připravit o&nbsp;odpor. Tu&nbsp;najednou ztratila všechnu sílu, cítila jen, jak jí&nbsp;hučí v&nbsp;uších a&nbsp;jak jí&nbsp;celým tělem probíhá příjemné chvění. Přesto ještě udělala krok kupředu. Ale musila couvnout. Nebylo to&nbsp;možné, zmáhal ji&nbsp;takový odpor z&nbsp;toho pronikavého smradu, že&nbsp;by&nbsp;se&nbsp;snad sama v&nbsp;posteli pozvracela. Coupeau se&nbsp;rozvaloval jako někde v&nbsp;prachových peřinách, vyspával opici jako zabitý, rukama ani nohama nepohnul a&nbsp;hubu měl nakřivo. Celá ulice by&nbsp;teď mohla přijít dovnitř a&nbsp;líbat jeho ženu, na&nbsp;něm by&nbsp;se&nbsp;ani chlup nehnul.</span></p>
        <p class="chunk" data-nb-ref-number="184" id="chunk184" data-nb-words="109" data-nb-chars="639"><span class="idea" data-nb-ref-number="184" id="idea184" data-nb-words="109" data-nb-chars="639">„Má, co&nbsp;chtěl!“ zašeptala. „Je to&nbsp;jeho vina, já&nbsp;prostě nemůžu… Ach, bože, bože, on&nbsp;mě&nbsp;vyhání z&nbsp;postele, já&nbsp;už&nbsp;nemám svou postel… Ne, já&nbsp;nemůžu, je&nbsp;to&nbsp;jeho vina.“ Celá se&nbsp;třásla a&nbsp;nevěděla ani, co&nbsp;dělá. A&nbsp;zatímco ji&nbsp;Lantier strkal k&nbsp;sobě do&nbsp;pokoje, objevil se&nbsp;v&nbsp;jedné tabulce zasklených dveří obličej Nany. Právě se&nbsp;probudila a&nbsp;v&nbsp;košili, rozespalá, vyběhla potichu z&nbsp;postele. Podívala se&nbsp;na&nbsp;otce, jak se&nbsp;válí ve&nbsp;své vlastní blivanině, a&nbsp;zůstala stát s&nbsp;obličejem přimáčknutým na&nbsp;sklo, dokud matčina bílá spodnička nezmizela naproti u&nbsp;toho druhého. Tvářila se&nbsp;vážně. V&nbsp;očích zkaženého dítěte, dokořán otevřených, jí&nbsp;svítila smyslná zvědavost.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>