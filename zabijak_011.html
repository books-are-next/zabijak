<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="7">
    <meta name="apple-mobile-web-app-capable" content="yes">
    <title>7</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_010.html">
    <link rel="next" href="./zabijak_012.html">
    <meta name="nb-order" content="7">
    <link rel="self" href="zabijak_011.html">
    <meta name="nb-identifier" content="zola-zabijak-d9960e5">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="12381" data-nb-chars="74783">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_010.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">7</span></h1>
        <section>
          <p class="chunk" data-nb-ref-number="2" data-nb-words="157" data-nb-chars="948"><span class="idea" data-nb-ref-number="2" id="idea2" data-nb-words="157" data-nb-chars="948">Gervaisin svátek připadl na&nbsp;devatenáctého června. V&nbsp;takové sváteční dny se&nbsp;u&nbsp;Coupeauů jedlo jako o&nbsp;svatbě; bývaly to&nbsp;hostiny, od&nbsp;nichž každý vstával jako bečka, s&nbsp;břichem nacpaným na&nbsp;celý týden dopředu. Vymetl se&nbsp;na&nbsp;to&nbsp;kdejaký krejcar. Jak byl v&nbsp;domácnosti nějaký halíř, musel se&nbsp;projíst. Vymýšlely se&nbsp;z&nbsp;kalendáře kdejaké svátky, jen aby byla záminka k&nbsp;žranici. Virgínie to&nbsp;Gervaise náramně schvalovala, jen ať&nbsp;si&nbsp;prý dá&nbsp;do&nbsp;trumpety! Když má&nbsp;člověk takového mužského, že&nbsp;všechno propije, dělá dobře, že&nbsp;nejdřív myslí na&nbsp;žaludek a&nbsp;nenechá všechny peníze zmizet v&nbsp;chlastu. Když už&nbsp;se&nbsp;tak jak tak mají peníze rozkutálet, tak je&nbsp;lepší dát aspoň vydělat řezníkovi než vinárníkovi. A&nbsp;zmlsaná Gervaisa se&nbsp;snadno nechávala uchlácholit takovou výmluvou. Co&nbsp;se&nbsp;dá&nbsp;dělat, za&nbsp;to&nbsp;může jedině Coupeau, že&nbsp;už&nbsp;si&nbsp;nedokáží ušetřit ani zlámanou grešli. Ztloustla ještě víc a&nbsp;kulhala teď silněji, protože noha jako by&nbsp;se&nbsp;zkracovala tou měrou, jak se&nbsp;obalovala sádlem.</span></p>
          <p class="chunk" data-nb-ref-number="3" data-nb-words="242" data-nb-chars="1488"><span class="idea" data-nb-ref-number="3" id="idea3" data-nb-words="242" data-nb-chars="1488">Toho roku se&nbsp;mluvilo o&nbsp;svátku už&nbsp;měsíc napřed. Vymýšlely se&nbsp;chody a&nbsp;všichni se&nbsp;už&nbsp;předem olizovali. Celý krám měl zatrolenou chuť se&nbsp;jaksepatří rozšoupnout. Tentokrát to&nbsp;musí být náramná legrace, něco povedeného, co&nbsp;se&nbsp;hned tak nevidí. Vždyť si, jémináčku, člověk na&nbsp;tom světě tak málo užije! Největší starost měla Gervaisa, koho pozvat. Chtěla mít u&nbsp;stolu dvanáct lidí, ne&nbsp;víc a&nbsp;ne míň. Ona s&nbsp;manželem, maminka Coupeauová a&nbsp;paní Leratová, to&nbsp;už&nbsp;jsou čtyři, samé příbuzenstvo. Pak pozve také Goujetovy a&nbsp;Poissonovy. Nejdřív si&nbsp;umínila, že&nbsp;dělnice nepozve, ani paní Putoisovou s&nbsp;Klementou, aby si&nbsp;je&nbsp;nepustila příliš k&nbsp;tělu; ale protože se&nbsp;před nimi o&nbsp;tom svátku pořád mluvilo a&nbsp;ony dělaly čím dál tím protáhlejší obličeje, řekla jim nakonec, aby přišly také. Čtyři a&nbsp;čtyři je&nbsp;osm a&nbsp;dvě deset. A&nbsp;protože to&nbsp;chtěla mermomocí doplnit na&nbsp;dvanáct, usmířila se&nbsp;s&nbsp;Lorilleuxovými, kteří se&nbsp;kolem ní&nbsp;už&nbsp;beztak nějakou dobu točili. Domluvila se&nbsp;alespoň, že&nbsp;Lorilleuxovi přijdou dolů na&nbsp;večeři a&nbsp;že se&nbsp;zapije usmíření. Vždyť přece mezi příbuzenstvem nemůžou věčně zůstat takhle rozkmotření. A&nbsp;pak, pomyšlení na&nbsp;hostinu všechna srdce sbližovala. Takovou příležitost nemohli Lorilleuxovi odmítnout. Jenomže když se&nbsp;o&nbsp;chystaném usmíření dověděli Bochovi, začali hned Gervaisu obletovat také a&nbsp;byli samá zdvořilost, samý úsměv. Nezbývalo tedy než jim také říci, aby přišli. Bude jich tedy čtrnáct, nepočítaje v&nbsp;to děti. Nikdy ještě nepořádala Gervaisa takovou hostinu a&nbsp;byla z&nbsp;toho celá zděšená a&nbsp;pyšná.</span></p>
          <p class="chunk" data-nb-ref-number="4" data-nb-words="92" data-nb-chars="555"><span class="idea" data-nb-ref-number="4" id="idea4" data-nb-words="92" data-nb-chars="555">Svátek připadl zrovna na&nbsp;pondělí. Byla to&nbsp;velká výhoda, Gervaisa mohla začít s&nbsp;vařením už&nbsp;v&nbsp;neděli odpoledne. V&nbsp;sobotu, když žehlířky nahonem odbývaly práci, se&nbsp;v&nbsp;krámě rozpředla dlouhá porada, co&nbsp;se&nbsp;tedy bude doopravdy jíst. Jediný chod byl jistý už&nbsp;tři neděle předtím: pečená vykrmená husa. Když se&nbsp;o&nbsp;ní mluvilo, leskly se&nbsp;všem oči. Husa už&nbsp;byla dokonce koupena. Maminka Coupeauová pro ni&nbsp;došla do&nbsp;spíže, aby si&nbsp;ji&nbsp;Klementa s&nbsp;paní Putoisovou mohly potěžkat. Ozvaly se&nbsp;obdivné výkřiky; připadala jim obrovská a&nbsp;drsnou kůži měla naditou žluťounkým sádlem.</span></p>
          <p class="chunk" data-nb-ref-number="5" data-nb-words="21" data-nb-chars="128"><span class="idea" data-nb-ref-number="5" id="idea5" data-nb-words="21" data-nb-chars="128">„Předtím hovězí vývar, ne?“ řekla Gervaisa. „Trochu polévky a&nbsp;kousek masa, to&nbsp;nikdy neškodí… Pak by&nbsp;mělo přijít něco s&nbsp;omáčkou.“</span></p>
          <p class="chunk" data-nb-ref-number="6" data-nb-words="44" data-nb-chars="271"><span class="idea" data-nb-ref-number="6" id="idea6" data-nb-words="44" data-nb-chars="271">Dlouhá Klementa navrhla králíka. Ale to&nbsp;se&nbsp;jí&nbsp;pořád a&nbsp;každý už&nbsp;ho&nbsp;má&nbsp;nad hlavu. Gervaisa si&nbsp;představovala něco vznešenějšího. Když paní Putoisová nadhodila zadělávané telecí, podívaly se&nbsp;na&nbsp;sebe všechny s&nbsp;blaženým úsměvem. To&nbsp;je&nbsp;nápad! To&nbsp;by&nbsp;bylo něco, zadělávané telecí!</span></p>
          <p class="chunk" data-nb-ref-number="7" data-nb-words="13" data-nb-chars="75"><span class="idea" data-nb-ref-number="7" id="idea7" data-nb-words="13" data-nb-chars="75">„Ale to&nbsp;by&nbsp;potom muselo být ještě jedno maso s&nbsp;omáčkou!“ podotkla Gervaisa.</span></p>
          <p class="chunk" data-nb-ref-number="8" data-nb-words="75" data-nb-chars="454"><span class="idea" data-nb-ref-number="8" id="idea8" data-nb-words="75" data-nb-chars="454">Maminka Coupeauová myslela rybu. Ale ostatní se&nbsp;jen ušklíbly a&nbsp;přitlačily na&nbsp;žehličky. Na&nbsp;rybu si&nbsp;nikdo nepotrpí, stráví se&nbsp;to&nbsp;jako nic a&nbsp;je to&nbsp;samá kost. Šilhavá Augustina se&nbsp;odvážila poznamenat, že&nbsp;takový rejnok je&nbsp;moc dobrá věc, ale Klementa ji&nbsp;rýpla do&nbsp;žeber, aby byla zticha. Gervaisu konečně napadla panenská vepřová s&nbsp;bramborem a&nbsp;všechny obličeje se&nbsp;znovu rozzářily, když tu&nbsp;najednou vtrhla do&nbsp;krámu Virgínie jako vichřice, v&nbsp;tváři celá rozpálená.</span></p>
          <p class="chunk" data-nb-ref-number="9" data-nb-words="10" data-nb-chars="75"><span class="idea" data-nb-ref-number="9" id="idea9" data-nb-words="10" data-nb-chars="75">„Přicházíte jako na&nbsp;zavolanou!“ křikla Gervaisa. „Maminko, ukažte jí&nbsp;husu!“</span></p>
          <p class="chunk" data-nb-ref-number="10" data-nb-words="83" data-nb-chars="493"><span class="idea" data-nb-ref-number="10" id="idea10" data-nb-words="83" data-nb-chars="493">A&nbsp;maminka Coupeauová šla podruhé pro vykrmenou husu a&nbsp;Vir­gínie ji&nbsp;musela potěžkat. To&nbsp;je&nbsp;ale kus! Safraporte, ta&nbsp;váží! Ale vzápětí ji&nbsp;hned položila na&nbsp;pracovní stůl mezi spodničku a&nbsp;balík košil. Byla myšlenkami jinde. Odvedla Gervaisu do&nbsp;zadního pokoje a&nbsp;zašeptala spěšně: „Poslyšte, děvenko, já&nbsp;jsem vás přišla varovat… Že&nbsp;byste neuhodla, koho jsem potkala na&nbsp;rohu ulice? Lantiera, milá drahá! Potuluje se&nbsp;tu&nbsp;kolem a&nbsp;slídí… Tak hned běžím za&nbsp;vámi. Jsem z&nbsp;toho celá pryč, kvůli vám, to&nbsp;víte!“</span></p>
          <p class="chunk" data-nb-ref-number="11" data-nb-words="139" data-nb-chars="834"><span class="idea" data-nb-ref-number="11" id="idea11" data-nb-words="139" data-nb-chars="834">Gervaisa zbledla jako stěna. Co&nbsp;jí&nbsp;jenom ten nešťastný chlap chce? A&nbsp;zrovna musí padnout do&nbsp;všech těch svátečních příprav! Odjakživa měla smůlu, nemůže užít jedinou radost v&nbsp;klidu. Ale Virgínie jí&nbsp;na&nbsp;to&nbsp;řekla, že&nbsp;by&nbsp;byla hloupá, kdyby si&nbsp;z&nbsp;toho dělala hlavu. Kdyby Lantiera napadlo ji&nbsp;pronásledovat, tak přece, krucinál, zavolá strážníka a&nbsp;nechá ho&nbsp;sebrat. Od&nbsp;té&nbsp;doby, co&nbsp;její muž, asi před měsícem, dostal místo strážníka, byla vysoká bruneta hned s&nbsp;každým hotova a&nbsp;kdekoho by&nbsp;dala pozatýkat. Když se&nbsp;rozkřikla, že&nbsp;by&nbsp;byla docela ráda, kdyby ji&nbsp;někdo na&nbsp;ulici obtěžoval, protože by&nbsp;toho nestydu sama přivedla na&nbsp;strážnici a&nbsp;předala do&nbsp;rukou Poissonovi, Gervaisa jí&nbsp;prosebně ukázala, aby byla zticha, protože dělnice poslouchají. Sama se&nbsp;vrátila do&nbsp;krámu první a&nbsp;řekla, nutíc se&nbsp;do&nbsp;klidu: „A&nbsp;teď bysme měly vymyslet nějakou zeleninu.“</span></p>
          <p class="chunk" data-nb-ref-number="12" data-nb-words="16" data-nb-chars="91"><span class="idea" data-nb-ref-number="12" id="idea12" data-nb-words="16" data-nb-chars="91">„Co takhle zelený hrášek na&nbsp;špeku?“ navrhla Virgínie. „Já bych to&nbsp;jedla od&nbsp;rána do&nbsp;večera!“</span></p>
          <p class="chunk" data-nb-ref-number="13" data-nb-words="20" data-nb-chars="140"><span class="idea" data-nb-ref-number="13" id="idea13" data-nb-words="20" data-nb-chars="140">„Ano, ano, zelený hrášek na&nbsp;špeku!“ přisvědčovaly všechny ostatní, zatímco Augustina samým nadšením strkala pohrabáč do&nbsp;kamen až&nbsp;po&nbsp;rukojeť.</span></p>
          <p class="chunk" data-nb-ref-number="14" data-nb-words="502" data-nb-chars="3029"><span class="idea" data-nb-ref-number="14" id="idea14" data-nb-words="502" data-nb-chars="3029">Druhý den, v&nbsp;neděli, zatopila maminka Coupeauová hned ve&nbsp;tři hodiny v&nbsp;obou kamnech, která měli v&nbsp;bytě, a&nbsp;ještě ve&nbsp;třetích hliněných kamínkách, která si&nbsp;vypůjčili od&nbsp;Bochových. O&nbsp;půl čtvrté už&nbsp;se&nbsp;vařilo hovězí maso ve&nbsp;velikém hrnci, vypůjčeném z&nbsp;vedlejší restaurace, protože jejich hrnec, který měli doma, se&nbsp;jim zdál příliš malý. Bylo také rozhodnuto, že&nbsp;zadělané telecí a&nbsp;panenskou vepřovou udělají den předtím, protože tahle jídla jsou lepší ohřátá; jen omáčku k&nbsp;telecímu přidají, teprve až&nbsp;se&nbsp;bude zasedat ke&nbsp;stolu. I&nbsp;tak zbude ještě na&nbsp;pondělí práce dost, uvařit polévku, udělat hrášek na&nbsp;špeku, upéci husu. Zadní pokoj byl celý ozářený třemi ohništi. V&nbsp;kastrolech se&nbsp;smažila jíška a&nbsp;kolem to&nbsp;vonělo přismahlou moukou. Z&nbsp;velkého hrnce se&nbsp;valila pára jako z&nbsp;kotle a&nbsp;celý hrnec se&nbsp;natřásal hlubokým významným klokotáním. Maminka Coupeauová s&nbsp;Gervaisou, obě opásané bílými zástěrami, pobíhaly po&nbsp;světnici sem a&nbsp;tam, oškrabovaly petržel, sháněly pepř a&nbsp;sůl, obracely vařečkou maso. Coupeaua poslaly pryč, aby jim nepřekážel. Ale přesto měly celé odpoledne někoho na&nbsp;krku. Vonělo to&nbsp;tak krásně po&nbsp;celém domě, že&nbsp;sousedky přibíhaly jedna za&nbsp;druhou pod různými záminkami, jen aby se&nbsp;dověděly, co&nbsp;se&nbsp;tu&nbsp;vaří. Postávaly tak dlouho, až&nbsp;pradlena musela nadzvednout pokličku. Kolem páté hodiny se&nbsp;objevila Virgínie; zas prý viděla Lantiera; člověk už&nbsp;namouduši nemůže vytáhnout paty na&nbsp;ulici, aby ho&nbsp;někde nepotkal. Paní Bochová prý ho&nbsp;už&nbsp;také viděla na&nbsp;rohu, stál tam na&nbsp;chodníku a&nbsp;poťouchle se&nbsp;rozhlížel. Gervaisa se&nbsp;zrovna chystala odskočit si&nbsp;za&nbsp;pětník pro smaženou cibulku do&nbsp;polévky, ale celá se&nbsp;roztřásla a&nbsp;teď se&nbsp;bála ven. Navíc ji&nbsp;ještě švadlena s&nbsp;domovnicí k&nbsp;smrti vyděsily ukrutnými povídačkami o&nbsp;mužských, kteří číhají na&nbsp;ženy s&nbsp;noži a&nbsp;pistolemi, schovanými pod kabátem. No&nbsp;jakpak by&nbsp;ne! Vždyť si&nbsp;to&nbsp;člověk může každý den přečíst v&nbsp;novinách! Když si&nbsp;nějaký takový darebák umane, že&nbsp;musí svou bývalou milou dostat zpátky, je&nbsp;potom schopný všeho. Virgínie se&nbsp;ochotně nabídla, že&nbsp;pro tu&nbsp;smaženou cibulku skočí. Ženské si&nbsp;musí navzájem pomáhat, nemohou ji&nbsp;přece, chuděru, nechat rozsekat. Když se&nbsp;vrátila, hlásila, že&nbsp;už&nbsp;tam Lantier není. Zřejmě viděl, že&nbsp;ho&nbsp;zpozorovaly, a&nbsp;zmizel. Přesto se&nbsp;hovor u&nbsp;plotny točil až&nbsp;do&nbsp;večera pořád kolem něho. Paní Bochová radila Gervaise, aby to&nbsp;řekla Coupeauovi, ale Gervaisa se&nbsp;hrozně vyděsila a&nbsp;prosila ji, aby se&nbsp;o&nbsp;tom před ním nikdy ani slovem nezmínila. To&nbsp;by&nbsp;bylo nadělení! Její muž beztak už&nbsp;asi musí něco tušit, protože několik dní, než jde spát, kleje a&nbsp;mlátí pěstí do&nbsp;zdi. Ruce se&nbsp;jí&nbsp;roztřásly při pomyšlení, že&nbsp;by&nbsp;se&nbsp;kvůli ní&nbsp;měli dva mužští poprat. Zná Coupeaua, je&nbsp;tak žárlivý, že&nbsp;by&nbsp;šel na&nbsp;Lantiera třeba klempířskými nůžkami. A&nbsp;zatímco byly všechny čtyři pohroužené do&nbsp;toho dramatu, omáčky na&nbsp;mírném ohni, přikrytém popelem, tiše bublaly. Bílá i&nbsp;hnědá omáčka tichounce šuměly a&nbsp;klokotaly, jakmile maminka Coupeauová nadzvedla pokličku. V&nbsp;hrnci s&nbsp;polévkou to&nbsp;dál bublalo, jako když muzikant chrápe na&nbsp;sluníčku. Nakonec si&nbsp;každá odlila trochu polévky do&nbsp;hrníčku, aby ji&nbsp;ochutnaly.</span></p>
          <p class="chunk" data-nb-ref-number="15" data-nb-words="212" data-nb-chars="1189"><span class="idea" data-nb-ref-number="15" id="idea15" data-nb-words="212" data-nb-chars="1189">Konečně přišlo pondělí. Teď, když už&nbsp;se&nbsp;mělo sejít na&nbsp;večeři čtrnáct hostů, dělala si&nbsp;Gervaisa najednou starost, zda se&nbsp;všichni vejdou ke&nbsp;stolu. Rozhodla se, že&nbsp;prostře v&nbsp;krámě. A&nbsp;tam už&nbsp;od&nbsp;rána měřila metrem, jak by&nbsp;bylo nejlepší otočit stůl. Pak bylo třeba odklidit prádlo a&nbsp;rozebrat pracovní stůl. Ten se&nbsp;totiž postaví na&nbsp;jiné podstavce a&nbsp;bude z&nbsp;něho jídelní tabule. Ale zrovna do&nbsp;nejlepšího přestavování přišla nějaká zákaznice a&nbsp;udělala veliký kravál, jak to, že&nbsp;ještě nemá prádlo, že&nbsp;už&nbsp;na&nbsp;něj čeká od&nbsp;pátku; dělají prý si&nbsp;z&nbsp;ní dobrý den a&nbsp;ona chce své prádlo hned. Gervaisa se&nbsp;jí&nbsp;omlouvala a&nbsp;lhala, jako když tiskne; ona za&nbsp;to&nbsp;prý nemůže, musí v&nbsp;krámě uklízet a&nbsp;dělnice přijdou až&nbsp;zítra. Podařilo se&nbsp;jí&nbsp;zákaznici uklidnit a&nbsp;zbavit se&nbsp;jí&nbsp;slibem, že&nbsp;na&nbsp;její prádlo sama dohlédne hned zítra ráno. Sotva se&nbsp;za&nbsp;ní&nbsp;zavřely dveře, Gervaisa zlostně vybuchla. Namouduši, kdyby člověk poslouchal zákazníky, neměl by&nbsp;ani čas se&nbsp;najíst a&nbsp;mohl by&nbsp;se&nbsp;kvůli jejich krásným očím udřít! Není přece otrok! I&nbsp;kdyby osobně přišel třeba turecký sultán a&nbsp;přinesl si&nbsp;dát vyprat límec, že&nbsp;jí&nbsp;za&nbsp;to&nbsp;dá&nbsp;sto tisíc franků, tohle pondělí nesáhne na&nbsp;žehličku, protože nakonec ona si&nbsp;také jednou chce trochu užít.</span></p>
          <p class="chunk" data-nb-ref-number="16" data-nb-words="50" data-nb-chars="321"><span class="idea" data-nb-ref-number="16" id="idea16" data-nb-words="50" data-nb-chars="321">Celé dopoledne strávila ještě posledními nákupy. Třikrát šla ven a&nbsp;vrátila se&nbsp;pokaždé obtěžkaná jako mezek. Ale když chtěla jít nakoupit ještě víno, zjistila, že&nbsp;už&nbsp;nemá dost peněz. Mohla sice vzít víno na&nbsp;úvěr, ale domácnost přece nemůže zůstat bez krejcaru, protože vždycky může přijít nečekaně spousta drobných vydání.</span></p>
          <p class="chunk" data-nb-ref-number="17" data-nb-words="113" data-nb-chars="699"><span class="idea" data-nb-ref-number="17" id="idea17" data-nb-words="113" data-nb-chars="699">V&nbsp;zadním pokoji se&nbsp;nad tím s&nbsp;maminkou Coupeauovou trápily a&nbsp;spočítaly, že&nbsp;potřebují přinejmenším dvacet franků. Čtyři kulaté pětifranky, ale kde je&nbsp;vzít? Maminka Coupeauová, která kdysi posluhovala u&nbsp;jedné herečky z&nbsp;divadla v&nbsp;Batignolles, se&nbsp;první zmínila o&nbsp;zastavárně. Gervaisa se&nbsp;s&nbsp;ulehčením zasmála. Že&nbsp;ji&nbsp;to, hlupáka, nenapadlo dřív! Zabalila honem hedvábné šaty do&nbsp;ručníku a&nbsp;sešpendlila jej. Potom schovala sama ten balík staré paní pod zástěru a&nbsp;nakázala jí, aby si&nbsp;jej hodně přitiskla na&nbsp;břicho, kvůli sousedům, protože ti&nbsp;o&nbsp;tom nemusí vědět. Pak vyhlížela ze&nbsp;dveří, jestli za&nbsp;babičkou nikdo nejde. Ale stará paní nedošla ještě ani k&nbsp;uhlíři a&nbsp;Gervaisa už&nbsp;ji&nbsp;volala zpátky: „Maminko! Maminko!“</span></p>
          <p class="chunk" data-nb-ref-number="18" data-nb-words="20" data-nb-chars="114"><span class="idea" data-nb-ref-number="18" id="idea18" data-nb-words="20" data-nb-chars="114">Zavedla ji&nbsp;nazpátek do&nbsp;krámu, stáhla si&nbsp;z&nbsp;prstu snubní prsten a&nbsp;řekla: „Tumáte, dejte to&nbsp;tam taky. Dostaneme víc.“</span></p>
          <p class="chunk" data-nb-ref-number="19" data-nb-words="27" data-nb-chars="184"><span class="idea" data-nb-ref-number="19" id="idea19" data-nb-words="27" data-nb-chars="184">A&nbsp;když jí&nbsp;za&nbsp;chvíli maminka Coupeauová přinesla pětadvacet franků, skákala radostí. Koupí navíc ještě šest lahví značkového vína, aby bylo na&nbsp;zapití pečeně. Lorilleuxovi puknou zlostí!</span></p>
          <p class="chunk" data-nb-ref-number="20" data-nb-words="216" data-nb-chars="1216"><span class="idea" data-nb-ref-number="20" id="idea20" data-nb-words="216" data-nb-chars="1216">Čtrnáct dní už&nbsp;Coupeauovi nemysleli na&nbsp;nic jiného, než jak Lorilleuxovy omráčit. Vždyť jsou to&nbsp;takoví dva potměšilci, on&nbsp;jako ona, doopravdy povedený párek, a&nbsp;když mají sami něco dobrého, zavírají se, jako kdyby to&nbsp;ukradli. Ano, a&nbsp;přikryjí okno dekou, aby nebylo vidět světlo a&nbsp;aby to&nbsp;vypadalo, že&nbsp;spí! Přitom k&nbsp;nim nahoru samozřejmě nikdo nejde a&nbsp;oni se&nbsp;můžou nacpat, naházejí to&nbsp;do&nbsp;sebe ve&nbsp;spěchu a&nbsp;bojí se&nbsp;při tom nahlas promluvit. Druhý den se&nbsp;dokonce bojí vyhodit kosti na&nbsp;smetí, protože by&nbsp;lidé poznali, co&nbsp;měli k&nbsp;jídlu; a&nbsp;tak s&nbsp;nimi Lorilleuxová jde až&nbsp;na&nbsp;roh ulice a&nbsp;hodí je&nbsp;do&nbsp;kanálu; jednou ráno ji&nbsp;tam Gervaisa přistihla, jak vysypává plný košík skořápek od&nbsp;ústřic. Ne, o&nbsp;těchhle krkounech se&nbsp;doopravdy nedá říct, že&nbsp;by&nbsp;nemohli loktem do&nbsp;kapsy, a&nbsp;všechny ty&nbsp;pletichy a&nbsp;tajnosti dělají jen proto, že&nbsp;chtějí vypadat chudí. Ale ona jim teď ukáže! Aspoň uvidí, že&nbsp;ona tak lakotná není. Gervaisa by&nbsp;postavila stůl třeba na&nbsp;ulici, kdyby mohla, a&nbsp;pozvala by&nbsp;každého, kdo by&nbsp;šel kolem. Peníze přece nejsou na&nbsp;to, aby někde plesnivěly. Takový peníz je&nbsp;moc hezký, když se&nbsp;zbrusu nový leskne na&nbsp;slunci. Gervaisa se&nbsp;teď svým příbuzným tak málo podobala, že&nbsp;když měla dvacet pěťáků, dělala, jako by&nbsp;jich měla čtyřicet.</span></p>
          <p class="chunk" data-nb-ref-number="21" data-nb-words="77" data-nb-chars="498"><span class="idea" data-nb-ref-number="21" id="idea21" data-nb-words="77" data-nb-chars="498">Maminka Coupeauová s&nbsp;Gervaisou mluvily o&nbsp;Lorilleuxových už&nbsp;od&nbsp;tří hodin, když začaly prostírat. Přes výklad pověsily velké záclony, ale protože bylo horko, nechaly dveře otevřené a&nbsp;z&nbsp;ulice mohl dovnitř každý vidět. Stará paní s&nbsp;pradlenou nepostavily jedinou karafu, jedinou láhev a&nbsp;jedinou slánku, aby přitom nemyslely na&nbsp;to, jak Lorilleuxovy dopálit. Posadí je&nbsp;tak, aby viděli nádherně prostřený stůl po&nbsp;celé délce, a&nbsp;dají jim nejlepší nádobí; věděly, že&nbsp;porcelánové talíře jim zasadí velkou ránu.</span></p>
          <p class="chunk" data-nb-ref-number="22" data-nb-words="11" data-nb-chars="86"><span class="idea" data-nb-ref-number="22" id="idea22" data-nb-words="11" data-nb-chars="86">„Kdepak, maminko,“ volala Gervaisa, „tyhle ubrousky jim nedávejte, mám dva damaškové!“</span></p>
          <p class="chunk" data-nb-ref-number="23" data-nb-words="10" data-nb-chars="63"><span class="idea" data-nb-ref-number="23" id="idea23" data-nb-words="10" data-nb-chars="63">„No, to&nbsp;už&nbsp;teda namouduši puknou zlostí!“ zašeptala stará paní.</span></p>
          <p class="chunk" data-nb-ref-number="24" data-nb-words="33" data-nb-chars="194"><span class="idea" data-nb-ref-number="24" id="idea24" data-nb-words="33" data-nb-chars="194">A&nbsp;usmály se&nbsp;na&nbsp;sebe, každá na&nbsp;jednom konci velkého bělostného stolu; prsa se&nbsp;jim dmula hrdostí nad čtrnácti seřazenými talíři a&nbsp;příbory. Vyjímalo se&nbsp;to&nbsp;uprostřed krámu jako oltář v&nbsp;nějaké kapli.</span></p>
          <p class="chunk" data-nb-ref-number="25" data-nb-words="59" data-nb-chars="347"><span class="idea" data-nb-ref-number="25" id="idea25" data-nb-words="59" data-nb-chars="347">„I&nbsp;dobře jim tak!“ promluvila zas Gervaisa. „Proč jsou takoví hamouni… Víte, minulý měsíc to&nbsp;byla lež, když Lorilleuxová všude vykládala, že&nbsp;šla odvádět práci a&nbsp;cestou ztratila kus zlatého řetízku. Řekněte že&nbsp;ne? Jako kdyby ona někdy něco ztratila! Říkala to&nbsp;jen proto, aby si&nbsp;mohli naříkat na&nbsp;nouzi a&nbsp;aby vám nemuseli dát těch vašich pět franků.“</span></p>
          <p class="chunk" data-nb-ref-number="26" data-nb-words="13" data-nb-chars="82"><span class="idea" data-nb-ref-number="26" id="idea26" data-nb-words="13" data-nb-chars="82">„Jo, těch pět franků! Ty&nbsp;jsem viděla všeho všude dvakrát!“ řekla matka Coupeauová.</span></p>
          <p class="chunk" data-nb-ref-number="27" data-nb-words="54" data-nb-chars="302"><span class="idea" data-nb-ref-number="27" id="idea27" data-nb-words="54" data-nb-chars="302">„Oč se&nbsp;vsadíte, že&nbsp;si&nbsp;příští měsíc zas něco vymyslí! Proto taky zabedňují okno, když mají králíka. Nemám pravdu? Protože by&nbsp;jim pak někdo mohl plným právem říct, když máte králíka, tak můžete taky dát pět franků staré matce! Jo, to&nbsp;jsou neřádi! Co&nbsp;byste si&nbsp;byla počala, kdybych vás nebyla vzala k&nbsp;nám?“</span></p>
          <p class="chunk" data-nb-ref-number="28" data-nb-words="89" data-nb-chars="554"><span class="idea" data-nb-ref-number="28" id="idea28" data-nb-words="89" data-nb-chars="554">Maminka Coupeauová jí&nbsp;na&nbsp;to&nbsp;přitakala. Dnes byla všemi čtyřmi proti Lorilleuxovým, když Coupeauovi dávali takovou báječnou hostinu. Měla ráda, když se&nbsp;vařilo, když se&nbsp;klábosilo nad hrnci a&nbsp;když byl celý dům vzhůru nohama přípravami na&nbsp;sváteční večeři. Jinak se&nbsp;s&nbsp;Gervaisou snášela celkem obstojně. Když se&nbsp;spolu někdy trochu porafaly, jak to&nbsp;ve&nbsp;všech domácnostech bývá, dovedla stará paní bručet a&nbsp;naříkat, jaký je&nbsp;to&nbsp;hrozný úděl, být takhle vydána snaše na&nbsp;milost. V&nbsp;hloubi duše měla Lorilleuxovou jistě trochu ráda, vždyť to&nbsp;koneckonců byla její dcera.</span></p>
          <p class="chunk" data-nb-ref-number="29" data-nb-words="31" data-nb-chars="186"><span class="idea" data-nb-ref-number="29" id="idea29" data-nb-words="31" data-nb-chars="186">„To u&nbsp;nich byste jistě nebyla takhle tlustá, co?“ stála na&nbsp;svém Gervaisa. „A&nbsp;žádné kafíčko, žádný šňupací tabáček, žádná sladkost… Řekněte mi, jestli oni by&nbsp;vám dali do&nbsp;postele matrace!“</span></p>
          <p class="chunk" data-nb-ref-number="30" data-nb-words="22" data-nb-chars="143"><span class="idea" data-nb-ref-number="30" id="idea30" data-nb-words="22" data-nb-chars="143">„Ne, to&nbsp;se&nbsp;ví, že&nbsp;nedali,“ odpověděla maminka Coupeauová. „Až půjdou, postavím se&nbsp;proti dveřím, abych viděla, jak budou dělat dlouhé obličeje!“</span></p>
          <p class="chunk" data-nb-ref-number="31" data-nb-words="363" data-nb-chars="2210"><span class="idea" data-nb-ref-number="31" id="idea31" data-nb-words="363" data-nb-chars="2210">Kyselým obličejům Lorilleuxových se&nbsp;musely smát už&nbsp;předem. Ale teď tu&nbsp;nesměly takhle stát a&nbsp;jen se&nbsp;dívat na&nbsp;prostřený stůl. U&nbsp;Coupeauů se&nbsp;dnes obědvalo pozdě, až&nbsp;k&nbsp;jedné hodině, a&nbsp;jen tak trochu uzeniny, protože všechny tři plotny byly plné a&nbsp;hospodyně také už&nbsp;nechtěly špinit nádobí, přichystané na&nbsp;večeři. Ve&nbsp;čtyři hodiny měly obě nejvíc napilno. Husa se&nbsp;pekla na&nbsp;přenosných kamínkách s&nbsp;řeřavým uhlím, která stála u&nbsp;zdi vedle otevřeného okna; husa byla tak velká, že&nbsp;ji&nbsp;jen stěží nacpaly do&nbsp;pekáče. Šilhavá Augustina seděla vedle na&nbsp;stoličce, obličej měla ozářený ohněm jako při požáru, tvářila se&nbsp;nesmírně vážně a&nbsp;polévala husu naběračkou s&nbsp;dlouhou rukojetí. Gervaisa dělala hrášek na&nbsp;špeku. Mamince Coupeauové už&nbsp;šla ze&nbsp;všech těch jídel hlava kolem; motala se&nbsp;okolo a&nbsp;čekala, až&nbsp;bude moci někam postavit panenskou vepřovou a&nbsp;bílou omáčku na&nbsp;telecí. Kolem páté hodiny se&nbsp;už&nbsp;začali hosté scházet. Nejdříve obě dělnice, Klementa s&nbsp;paní Putoisovou, obě svátečně nastrojené, Klementa nesla květináč s&nbsp;čapím nůskem a&nbsp;paní Putoisová malou slunečnici. Gervaisa, která měla zrovna obě ruce celé zamoučené, jim musela dát mlaskavou hubičku s&nbsp;rukama za&nbsp;zády. Potom hned za&nbsp;nimi přišla Virgínie, ustrojená jako dáma, v&nbsp;květových mušelínových šatech s&nbsp;červenou šerpou, v&nbsp;klobouku, třebaže to&nbsp;měla skoro jen přes ulici. Ta&nbsp;přinesla květináč s&nbsp;rudými karafiáty. Sama objala pradlenu a&nbsp;dlouho ji&nbsp;tiskla v&nbsp;náručí. Potom se&nbsp;objevil Boche s&nbsp;květináčem macešek a&nbsp;Bochová s&nbsp;rezedou, a&nbsp;nakonec paní Leratová s&nbsp;božím dřevcem, od&nbsp;jehož květináče si&nbsp;zamazala fialové vlněné šaty. Všichni se&nbsp;objímali a&nbsp;všichni se&nbsp;tlačili v&nbsp;malé místnosti mezi třemi kamínky a&nbsp;přenosným rožněm, z&nbsp;nichž ze&nbsp;všech sálalo vedro k&nbsp;zadušení. V&nbsp;pánvích to&nbsp;tak syčelo, že&nbsp;nebylo slyšet vlastního hlasu. Jedna dáma vy&nbsp;volala velké rozčilení tím, že&nbsp;zachytila sukní o&nbsp;rožeň a&nbsp;mohla jej převrhnout na&nbsp;husu. Pečená husa voněla tak silně, že&nbsp;se&nbsp;všem roztahovalo chřípí. Ale Gervaisa byla ke&nbsp;všem moc přívětivá, každému poděkovala za&nbsp;kytičku a&nbsp;přitom nepřestávala v&nbsp;hlubokém talíři třít žloutky do&nbsp;bílé omáčky. Postavila květináče do&nbsp;krámu na&nbsp;konec stolu a&nbsp;nechala na&nbsp;nich vysoké okrasné manžety z&nbsp;bílého papíru. Jemná vůně květin se&nbsp;mísila do&nbsp;kuchyňských pachů.</span></p>
          <p class="chunk" data-nb-ref-number="32" data-nb-words="26" data-nb-chars="146"><span class="idea" data-nb-ref-number="32" id="idea32" data-nb-words="26" data-nb-chars="146">„Nechcete pomoct?“ zeptala se&nbsp;Virgínie. „Když člověk pomyslí, že&nbsp;vy&nbsp;se&nbsp;s&nbsp;tím vařením namáháte už&nbsp;tři dny, a&nbsp;my to&nbsp;pak zblajzneme, než řekne švec!“</span></p>
          <p class="chunk" data-nb-ref-number="33" data-nb-words="25" data-nb-chars="149"><span class="idea" data-nb-ref-number="33" id="idea33" data-nb-words="25" data-nb-chars="149">„Inu, samo by&nbsp;se&nbsp;to&nbsp;neudělalo, to&nbsp;víte!“ odpověděla Gervaisa. „Ne, jen si&nbsp;nešpiňte ruce. Vidíte, že&nbsp;už&nbsp;je&nbsp;všechno hotovo. Jen polévku ještě dodělat…“</span></p>
          <p class="chunk" data-nb-ref-number="34" data-nb-words="325" data-nb-chars="1926"><span class="idea" data-nb-ref-number="34" id="idea34" data-nb-words="325" data-nb-chars="1926">A&nbsp;tak si&nbsp;všichni udělali pohodlí. Dámy si&nbsp;odložily šály a&nbsp;čepce na&nbsp;postel, vyhrnuly si&nbsp;sukně a&nbsp;přišpendlily je, aby si&nbsp;je&nbsp;neušpinily. Boche, který poslal ženu zas domů, aby ještě do&nbsp;večeře hlídala ve&nbsp;vrátnici, už&nbsp;mačkal Klementu v&nbsp;koutě krámu a&nbsp;ptal se&nbsp;jí, jestli je&nbsp;lechtivá. Klementa byla celá zadýchaná, krčila se&nbsp;a&nbsp;kroutila, div jí&nbsp;živůtek na&nbsp;prsou nepraskl, protože jen při pouhém pomyšlení na&nbsp;lechtání už&nbsp;jí&nbsp;na&nbsp;celém těle naskakovala husí kůže. Ostatní dámy také odešly vedle do&nbsp;krámu, aby nepřekážely při vaření, a&nbsp;postávaly u&nbsp;zdi, čelem ke&nbsp;stolu. Ale protože hovor se&nbsp;vedl otevřenými dveřmi dál a&nbsp;přitom nebylo dobře slyšet, přecházely každou chvíli zas dozadu, postávaly kolem Gervaisy a&nbsp;celá místnost byla plná hlasitého hovoru a&nbsp;výbuchů smíchu; Gervaisa jim odpovídala a&nbsp;s&nbsp;kouřící lžící v&nbsp;ruce zapomínala na&nbsp;vaření. Žertovalo se&nbsp;pěkně peprně. Virgínie prohlásila, že&nbsp;už&nbsp;dva dny nejedla, aby jí&nbsp;jaksepatří vytrávilo, a&nbsp;ta dlouhá nestyda Klementa na&nbsp;to&nbsp;řekla ještě něco horšího: vyprázdnila se&nbsp;prý ráno klystýrem, jako to&nbsp;dělají Angličané. Boche vzápětí nato doporučil ještě lepší prostředek, jak ihned vytrávit, člověk se&nbsp;prý má&nbsp;po&nbsp;každém chodu dát zmáčknout do&nbsp;dveří; to&nbsp;prý také dělají Angličané, a&nbsp;mohou pak jíst dvanáct hodin v&nbsp;jednom kuse a&nbsp;vůbec nic jim není. Zdvořilost přece vyžaduje, aby člověk jedl, když je&nbsp;pozvaný na&nbsp;večeři, ne? To&nbsp;telecí, vepřové a&nbsp;ta husa se&nbsp;přece nedělá proto, aby se&nbsp;to&nbsp;hodilo psovi! Však může být Gervaisa úplně klidná, vyjedí jí&nbsp;všechny talíře tak důkladně, že&nbsp;zítra ani nebude muset mýt nádobí! A&nbsp;celá společnost si&nbsp;chodila přivonět nad kastroly a&nbsp;nad pekáč, jako by&nbsp;si&nbsp;chtěla dodat chuti. Všechny paničky nakonec vyváděly jako malé holky; strkaly do&nbsp;sebe, běhaly z&nbsp;místnosti do&nbsp;místnosti, až&nbsp;se&nbsp;celá podlaha třásla, a&nbsp;roznášely v&nbsp;sukních kuchyňské pachy po&nbsp;celém bytě za&nbsp;ohlušujícího rámusu, v&nbsp;němž se&nbsp;smích a&nbsp;křik mísil s&nbsp;klepáním sekáčku, jak maminka Coupeauová sekala slaninu.</span></p>
          <p class="chunk" data-nb-ref-number="35" data-nb-words="105" data-nb-chars="607"><span class="idea" data-nb-ref-number="35" id="idea35" data-nb-words="105" data-nb-chars="607">Zrovna když všichni nejvíc křičeli, poskakovali a&nbsp;smáli se, přišel Goujet. Byl tak vyplašený, že&nbsp;si&nbsp;ani netroufal dovnitř; v&nbsp;náručí nesl překrásnou květinu, celý keř bílých růží, jejichž stonky mu&nbsp;dosahovaly až&nbsp;k&nbsp;obličeji a&nbsp;květy splývaly se&nbsp;světlým plnovousem. Gervaisa k&nbsp;němu přiběhla s&nbsp;tvářemi celými zardělými od&nbsp;kamen. Ale on&nbsp;nevěděl, co&nbsp;s&nbsp;tím květináčem, a&nbsp;když mu&nbsp;ho&nbsp;vzala z&nbsp;rukou, zakoktal se&nbsp;a&nbsp;neodvažoval se&nbsp;ji&nbsp;políbit. Musila tedy sama vystoupit na&nbsp;špičky a&nbsp;nastavit mu&nbsp;tvář až&nbsp;k&nbsp;ústům; i&nbsp;tak byl ještě tak popletený, že&nbsp;ji&nbsp;prudce políbil na&nbsp;oko, div jí&nbsp;je&nbsp;nevymáčkl. Oba zůstali rozechvěle stát.</span></p>
          <p class="chunk" data-nb-ref-number="36" data-nb-words="22" data-nb-chars="153"><span class="idea" data-nb-ref-number="36" id="idea36" data-nb-words="22" data-nb-chars="153">„Ach, pane Goujete, ty&nbsp;jsou strašně krásné!“ řekla Gervaisa a&nbsp;postavila růžový keř vedle ostatních květin; všechny je&nbsp;svou rozložitou korunou převyšoval.</span></p>
          <p class="chunk" data-nb-ref-number="37" data-nb-words="12" data-nb-chars="70"><span class="idea" data-nb-ref-number="37" id="idea37" data-nb-words="12" data-nb-chars="70">„Ale ne, ale ne!“ opakoval pořád, protože nemohl na&nbsp;nic jiného přijít.</span></p>
          <p class="chunk" data-nb-ref-number="38" data-nb-words="151" data-nb-chars="898"><span class="idea" data-nb-ref-number="38" id="idea38" data-nb-words="151" data-nb-chars="898">A&nbsp;když se&nbsp;konečně trochu vzpamatoval a&nbsp;zhluboka si&nbsp;oddechl, oznámil jim, že&nbsp;matka nepřijde, že&nbsp;má&nbsp;zase ischias. Gervaisa byla celá nešťastná a&nbsp;řekla, že&nbsp;dá&nbsp;hned kousek husy stranou, protože ji&nbsp;paní Goujetová určitě musí aspoň ochutnat. Teď už&nbsp;tedy byli všichni. Coupeau se&nbsp;někde toulá po&nbsp;čtvrti s&nbsp;Poissonem, pro kterého zašel hned po&nbsp;obědě; určitě musí oba co&nbsp;nevidět přijít, slíbili, že&nbsp;tu&nbsp;budou přesně v&nbsp;šest. A&nbsp;protože polévka už&nbsp;byla skoro hotová, zavolala Gervaisa paní Leratovou a&nbsp;řekla jí, že&nbsp;by&nbsp;byl čas dojít nahoru pro Lorilleuxovy. Paní Leratová hned velice zvážněla. To&nbsp;ona totiž vedla veškeré vyjednávání a&nbsp;dohodla s&nbsp;oběma rodinami, jak se&nbsp;to&nbsp;všechno uspořádá. Vzala si&nbsp;šálu a&nbsp;čepeček a&nbsp;šla nahoru; nesla se&nbsp;zpříma, šustila sukněmi a&nbsp;tvářila se&nbsp;velmi důležitě. Gervaisa v&nbsp;kuchyni dál míchala nudlemi v&nbsp;polévce a&nbsp;neřekla ani slovo. Celá společnost rázem zvážněla v&nbsp;slavnostním očekávání.</span></p>
          <p class="chunk" data-nb-ref-number="39" data-nb-words="61" data-nb-chars="382"><span class="idea" data-nb-ref-number="39" id="idea39" data-nb-words="61" data-nb-chars="382">První se&nbsp;objevila paní Leratová. Přivedla je&nbsp;průchodem a&nbsp;vešla z&nbsp;ulice, aby tomu usmíření dodala slavnostnější ráz. Přidržela krámské dveře dokořán otevřené a&nbsp;paní Lorilleuxová v&nbsp;hedvábných šatech zůstala stát na&nbsp;prahu. Všichni hosté vstali, Gervaisa šla švagrové vstříc, políbila ji, jak bylo smluveno, a&nbsp;řekla: „Tak pojďte dál! Co&nbsp;jsme si, to&nbsp;jsme si, viďte? Budeme už&nbsp;obě hodné.“</span></p>
          <p class="chunk" data-nb-ref-number="40" data-nb-words="15" data-nb-chars="86"><span class="idea" data-nb-ref-number="40" id="idea40" data-nb-words="15" data-nb-chars="86">A&nbsp;paní Lorilleuxová odpověděla: „Já si&nbsp;nepřeji nic jiného, než aby to&nbsp;tak bylo pořád.“</span></p>
          <p class="chunk" data-nb-ref-number="41" data-nb-words="99" data-nb-chars="599"><span class="idea" data-nb-ref-number="41" id="idea41" data-nb-words="99" data-nb-chars="599">Když vešla dovnitř, zůstal Lorilleux také stát na&nbsp;prahu a&nbsp;čekal, až&nbsp;ho&nbsp;Gervaisa políbí; pak teprve vkročil do&nbsp;krámu. Ano, on&nbsp;ani jeho žena nepřinesli žádnou kytičku; nechtěli se&nbsp;k&nbsp;tomu uvolit, aby to&nbsp;prý příliš nevypadalo, že&nbsp;se&nbsp;té&nbsp;pajdě podvolují, kdyby k&nbsp;ní přišli hned napoprvé s&nbsp;květinami. Gervaisa mezitím zavolala na&nbsp;Augustinu, aby přinesla dvě láhve. Potom na&nbsp;rohu stolu nalila víno do&nbsp;skleniček a&nbsp;všechny svolala. Každý si&nbsp;vzal skleničku a&nbsp;připilo se&nbsp;na&nbsp;dobré přátelství mezi příbuzenstvem. Rozhostilo se&nbsp;ticho, jak celá společnost pila jediným douškem až&nbsp;do&nbsp;dna, dámy s&nbsp;nadzdviženými lokty.</span></p>
          <p class="chunk" data-nb-ref-number="42" data-nb-words="19" data-nb-chars="108"><span class="idea" data-nb-ref-number="42" id="idea42" data-nb-words="19" data-nb-chars="108">„Před polévkou se&nbsp;to&nbsp;sluší a&nbsp;patří!“ prohlásil Boche a&nbsp;hlasitě mlaskl. „Je to&nbsp;lepší než spadnout ze&nbsp;schodů.“</span></p>
          <p class="chunk" data-nb-ref-number="43" data-nb-words="35" data-nb-chars="224"><span class="idea" data-nb-ref-number="43" id="idea43" data-nb-words="35" data-nb-chars="224">Maminka Coupeauová se&nbsp;prve postavila proti dveřím, aby viděla, jaké budou dělat Lorilleuxovi obličeje. Zatáhla teď Gervaisu za&nbsp;sukni a&nbsp;odvedla ji&nbsp;do&nbsp;zadní místnosti. Obě se&nbsp;sklonily nad polévkou a&nbsp;honem to&nbsp;šeptem přetřásaly.</span></p>
          <p class="chunk" data-nb-ref-number="44" data-nb-words="66" data-nb-chars="354"><span class="idea" data-nb-ref-number="44" id="idea44" data-nb-words="66" data-nb-chars="354">„Ti měli ale dlouhý nos!“ řekla stará paní. „Vy jste je&nbsp;nemohla vidět. Ale já&nbsp;jsem si&nbsp;na&nbsp;ně&nbsp;dávala dobrý pozor… Když uviděla ten prostřený stůl, takhle protáhla obličej… podívejte… a&nbsp;koutky úst se&nbsp;jí&nbsp;roztáhly hnedle až&nbsp;k&nbsp;očím: a&nbsp;on, on&nbsp;se&nbsp;div nezalknul, celý se&nbsp;z&nbsp;toho rozkašlal… a&nbsp;teď, podívejte, jak tam stojí! Vyschlo jim v&nbsp;krku, kousají se&nbsp;do&nbsp;pysků!“</span></p>
          <p class="chunk" data-nb-ref-number="45" data-nb-words="10" data-nb-chars="67"><span class="idea" data-nb-ref-number="45" id="idea45" data-nb-words="10" data-nb-chars="67">„Je to&nbsp;trapné, když je&nbsp;někdo takhle závistivý!“ zašeptala Gervaisa.</span></p>
          <p class="chunk" data-nb-ref-number="46" data-nb-words="135" data-nb-chars="874"><span class="idea" data-nb-ref-number="46" id="idea46" data-nb-words="135" data-nb-chars="874">A&nbsp;Lorilleuxovi opravdu dělali divné obličeje. Nikdo samozřejmě nemá rád, když ho&nbsp;někdo přetrumfne, a&nbsp;zvlášť mezi příbuzenstvem jedni zuří, když se&nbsp;druhým dobře daří; to&nbsp;je&nbsp;docela přirozené. Jenomže člověk se&nbsp;přece musí trochu ovládnout, ne? Nedělá přece ostatním takovéhle divadlo! Kdežto Lorilleuxovi se&nbsp;ovládnout nedovedli. Bylo to&nbsp;nad jejich síly, pošilhávali po&nbsp;všem a&nbsp;tvářili se, jako by&nbsp;jim uletěly včely. Bylo to&nbsp;na&nbsp;nich tak zřetelně vidět, že&nbsp;si&nbsp;je&nbsp;nakonec ostatní hosté prohlíželi a&nbsp;ptali se&nbsp;jich, jestli jim snad není špatně. Ne, jakživi nespolknou tuhle prostřenou tabuli se&nbsp;čtrnácti příbory, bělostnými ubrousky a&nbsp;chlebem předem nakrájeným na&nbsp;kusy. Člověk si&nbsp;tu&nbsp;připadal jako v&nbsp;prvotřídní restauraci na&nbsp;bulváru. Paní Lorilleuxová všechno obešla, sehnula hlavu, aby neviděla květiny, a&nbsp;potají ohmatávala velký ubrus, protože ji&nbsp;trápilo pomyšlení, že&nbsp;je&nbsp;snad nový.</span></p>
          <p class="chunk" data-nb-ref-number="47" data-nb-words="21" data-nb-chars="131"><span class="idea" data-nb-ref-number="47" id="idea47" data-nb-words="21" data-nb-chars="131">„Tak, hotovo!“ zvolala Gervaisa s&nbsp;úsměvem; objevila se&nbsp;ve&nbsp;dveřích s&nbsp;nahými pažemi a&nbsp;plavé vlasy měla na&nbsp;spáncích trochu rozcuchané.</span></p>
          <p class="chunk" data-nb-ref-number="48" data-nb-words="15" data-nb-chars="100"><span class="idea" data-nb-ref-number="48" id="idea48" data-nb-words="15" data-nb-chars="100">Hosté přešlapovali kolem stolu. Všichni už&nbsp;měli hlad, občas nenápadně zívali a&nbsp;tvářili se&nbsp;rozmrzele.</span></p>
          <p class="chunk" data-nb-ref-number="49" data-nb-words="13" data-nb-chars="66"><span class="idea" data-nb-ref-number="49" id="idea49" data-nb-words="13" data-nb-chars="66">„Kdyby tu&nbsp;byl pán domu, mohlo by&nbsp;se&nbsp;už&nbsp;začít!“ řekla zas Gervaisa.</span></p>
          <p class="chunk" data-nb-ref-number="50" data-nb-words="19" data-nb-chars="133"><span class="idea" data-nb-ref-number="50" id="idea50" data-nb-words="19" data-nb-chars="133">„To nám polévka zatím vystydne,“ poznamenala Lorilleuxová. „Coupeau, ten vždycky na&nbsp;všechno zapomene. Neměla jste ho&nbsp;pouštět z&nbsp;domu.“</span></p>
          <p class="chunk" data-nb-ref-number="51" data-nb-words="196" data-nb-chars="1152"><span class="idea" data-nb-ref-number="51" id="idea51" data-nb-words="196" data-nb-chars="1152">Bylo půl sedmé. Všechno se&nbsp;už&nbsp;začínalo připalovat a&nbsp;nakonec bude i&nbsp;husa příliš vysušená. Gervaisa, celá nešťastná, navrhla, aby někoho poslali podívat se&nbsp;po&nbsp;okolních vinárnách, jestli tam snad Coupeau někde není. Když se&nbsp;nabídl Goujet, řekla, že&nbsp;půjde s&nbsp;ním; a&nbsp;Virgínie, která už&nbsp;začínala mít strach, co&nbsp;je&nbsp;s&nbsp;manželem, se&nbsp;k&nbsp;nim přidala také. Všichni tři, bez klobouku, zabírali celý chodník. Kovář, který si&nbsp;na&nbsp;sobě nechal redingot, nabídl levé rámě Gervaise a&nbsp;pravé Virgínii. Prohlásil, že&nbsp;si&nbsp;připadá jako košík se&nbsp;dvěma uchy, a&nbsp;to jim oběma přišlo tak k&nbsp;smíchu, že&nbsp;se&nbsp;zastavily a&nbsp;smály se, až&nbsp;se&nbsp;pod nimi podlamovala kolena. Když se&nbsp;na&nbsp;sebe všichni tři podívali do&nbsp;výkladní skříně u&nbsp;uzenáře, museli se&nbsp;smát ještě víc. Vedle Goujeta, celého v&nbsp;černém, vypadaly obě ženy jako dvě kropenaté slepičky, švadlena v&nbsp;mušelínových šatech s&nbsp;růžovými květy a&nbsp;pradlena v&nbsp;bílém perkálu<sup id="fnref:1"><a href="#fn:1" class="footnote-ref" role="doc-noteref">1</a></sup>, modře tečkovaném, s&nbsp;tříčtvrtečními rukávy a&nbsp;malou šedou hedvábnou vázankou kolem krku. Každý se&nbsp;za&nbsp;nimi otáčel, kam jdou, tak veselí a&nbsp;tak svěží, tak nastrojeni ve&nbsp;všední den; vráželi do&nbsp;lidí, jichž bylo v&nbsp;tom teplém červnovém večeru na&nbsp;ulici plno. Ale nebyl čas na&nbsp;žertování.</span></p>
          <p class="chunk" data-nb-ref-number="52" data-nb-words="85" data-nb-chars="535"><span class="idea" data-nb-ref-number="52" id="idea52" data-nb-words="85" data-nb-chars="535">Šli rovnou ke&nbsp;dveřím každé vinárny, vstrčili hlavu dovnitř a&nbsp;dívali se&nbsp;k&nbsp;nálevnímu pultu. Snad ten vypečený Coupeau nešel pít až&nbsp;někam k&nbsp;Vítěznému oblouku? Prošli celou horní polovinu ulice Poissonnière a&nbsp;probrali všechna známá místa: <em>U&nbsp;Šnytlíku</em>, kde měli vyhlášené švestky v&nbsp;rumu, u&nbsp;staré Baquetové, která prodávala orleánské víno za&nbsp;osm pěťáků, <em>U&nbsp;Motýlka</em>, kam chodili pít páni kočí, hosté nad jiné vybíraví. Ale Coupeau nikde. Když šli nakonec dolů směrem k&nbsp;bulváru kolem Františkovy vinárny na&nbsp;rohu, Gervaisa najednou tiše vykřikla.</span></p>
          <p class="chunk" data-nb-ref-number="53" data-nb-words="6" data-nb-chars="32"><span class="idea" data-nb-ref-number="53" id="idea53" data-nb-words="6" data-nb-chars="32">„Co se&nbsp;stalo?“ zeptal se&nbsp;Goujet.</span></p>
          <p class="chunk" data-nb-ref-number="54" data-nb-words="39" data-nb-chars="235"><span class="idea" data-nb-ref-number="54" id="idea54" data-nb-words="39" data-nb-chars="235">Pradleně rázem přestalo být do&nbsp;smíchu. Byla bledá jako stěna a&nbsp;tak rozčilená, že&nbsp;by&nbsp;se&nbsp;byla málem skácela. Virgínie rázem pochopila, když u&nbsp;Františka uviděla sedět za&nbsp;stolem Lantiera a&nbsp;klidně večeřet. Obě ženy honem táhly Goujeta pryč.</span></p>
          <p class="chunk" data-nb-ref-number="55" data-nb-words="11" data-nb-chars="71"><span class="idea" data-nb-ref-number="55" id="idea55" data-nb-words="11" data-nb-chars="71">„Ale podvrtla jsem si&nbsp;nohu,“ řekla Gervaisa, když zase mohla promluvit.</span></p>
          <p class="chunk" data-nb-ref-number="56" data-nb-words="152" data-nb-chars="913"><span class="idea" data-nb-ref-number="56" id="idea56" data-nb-words="152" data-nb-chars="913">Konečně na&nbsp;dolním konci ulice našli Coupeaua s&nbsp;Poissonem v&nbsp;putyce starého Colomba. Stáli tam uprostřed hloučku chlapů. Coupeau v&nbsp;šedivé kazajce křičel, zuřivě rozkládal rukama a&nbsp;tloukl pěstí do&nbsp;nálevního pultu. Poisson, který dnes neměl službu, byl upnutý ve&nbsp;starém hnědém svrchníku, poslouchal ho&nbsp;se&nbsp;zasmušilou mlčenlivou tváří a&nbsp;ježil zrzavý knír i&nbsp;bradku. Goujet nechal ženy stát na&nbsp;chodníku, šel dovnitř a&nbsp;položil klempíři ruku na&nbsp;rameno. Ale když Coupeau uviděl venku Gervaisu s&nbsp;Virginií, dopálil se. Tyhle dvě škeble mu&nbsp;tady ještě scházely! Tak to&nbsp;už&nbsp;ho&nbsp;budou ženské chodit otravovat i&nbsp;do hospody! Aby věděly, teď se&nbsp;odtud nehne, ať&nbsp;si&nbsp;tu&nbsp;svinskou večeři sežerou samy! Aby ho&nbsp;uklidnil, musel si&nbsp;s&nbsp;ním Goujet zavdat; a&nbsp;i potom klempíř ještě natruc dobrých pět minut postával před pultem. Když konečně vyšel ven, řekl ženě: „Tohle na&nbsp;mě&nbsp;neplatí… Když si&nbsp;někde sednu, tak tam zůstanu, dokud mám chuť, rozumíš!“</span></p>
          <p class="chunk" data-nb-ref-number="57" data-nb-words="122" data-nb-chars="706"><span class="idea" data-nb-ref-number="57" id="idea57" data-nb-words="122" data-nb-chars="706">Neřekla mu&nbsp;na&nbsp;to&nbsp;nic. Celá se&nbsp;třásla. Mluvila asi mezitím s&nbsp;Virgínií o&nbsp;Lantierovi, protože Virgínie strkala svého muže, aby šli s&nbsp;Goujetem napřed. Obě si&nbsp;potom vzaly Coupeaua mezi sebe, aby ho&nbsp;zabavily a&nbsp;aby nic neviděl. Měl jen malou špičku a&nbsp;spíš byl otupený řvaním než opilý. Když chtěly jít po&nbsp;levém chodníku, strkal je&nbsp;schválně na&nbsp;chodník vpravo. Přeběhly ulici celé polekané a&nbsp;snažily se&nbsp;mu&nbsp;zakrýt dveře Františkovy vinárny. Ale Coupeau zřejmě věděl, že&nbsp;tam Lantier je. Gervaisa málem zkoprněla, když jí&nbsp;nabručeně řekl: „Jo, sedí tam jeden sekáč, toho my&nbsp;trochu známe, viď, milánku? Jen ze&nbsp;mě&nbsp;nedělej takovýho vola… Však jestli tě&nbsp;ještě jednou nachytám, jak se&nbsp;couráš po&nbsp;ulici a&nbsp;házíš po&nbsp;něm vočima!“</span></p>
          <p class="chunk" data-nb-ref-number="58" data-nb-words="89" data-nb-chars="540"><span class="idea" data-nb-ref-number="58" id="idea58" data-nb-words="89" data-nb-chars="540">A&nbsp;spustil proud hrubých nadávek. To&nbsp;jistě neběžela za&nbsp;ním takhle v&nbsp;krátkých rukávech a&nbsp;s&nbsp;napudrovaným frňákem, to&nbsp;hledala toho svýho bejvalýho pasáka! A&nbsp;najednou ho&nbsp;popadl zuřivý vztek na&nbsp;Lantiera. Ten lump jeden! Ten syčák! Jeden z&nbsp;nich musí zůstat ležet na&nbsp;chodníku s&nbsp;vykuchaným břichem jako králík. Ale Lantier jako by&nbsp;nic neslyšel, jedl klidně dál telecí se&nbsp;špenátem. Kolem se&nbsp;začínali shlukovat lidé. Virgínie konečně Coupeaua odvedla; sotva zahnuli za&nbsp;roh, rázem se&nbsp;uklidnil. Ale přesto se&nbsp;už&nbsp;do&nbsp;krámu nevrátili tak veselí, jak vyšli.</span></p>
          <p class="chunk" data-nb-ref-number="59" data-nb-words="44" data-nb-chars="304"><span class="idea" data-nb-ref-number="59" id="idea59" data-nb-words="44" data-nb-chars="304">Hosté čekali kolem stolu s&nbsp;protaženými obličeji. Klempíř si&nbsp;s&nbsp;každým potřásl rukou a&nbsp;před dámami se&nbsp;nakrucoval. Gervaisa, trochu stísněná, mluvila jen polohlasně a&nbsp;rozsazovala hosty. Ale najednou si&nbsp;všimla, že&nbsp;jedno místo, zrovna vedle paní Lorilleuxové, zůstane prázdné, protože paní Goujetová nepřišla.</span></p>
          <p class="chunk" data-nb-ref-number="60" data-nb-words="20" data-nb-chars="125"><span class="idea" data-nb-ref-number="60" id="idea60" data-nb-words="20" data-nb-chars="125">„Je nás třináct!“ řekla velmi rozčileně, protože v&nbsp;tom viděla další předzvěst neštěstí, které už&nbsp;nad sebou delší dobu cítila.</span></p>
          <p class="chunk" data-nb-ref-number="61" data-nb-words="56" data-nb-chars="316"><span class="idea" data-nb-ref-number="61" id="idea61" data-nb-words="56" data-nb-chars="316">Dámy, které už&nbsp;seděly, zas vstaly, celé zneklidněné a&nbsp;rozmrzelé. Paní Putoisová se&nbsp;nabídla, že&nbsp;půjde pryč, protože s&nbsp;tímhle prý se&nbsp;nesmí zahrávat, beztak by&nbsp;nemohla nic vzít do&nbsp;úst, ani by&nbsp;jí&nbsp;nechutnalo. Boche, ten se&nbsp;tomu jenom smál a&nbsp;říkal, že&nbsp;je&nbsp;lepší třináct u&nbsp;stolu než čtrnáct, protože budou aspoň větší porce.</span></p>
          <p class="chunk" data-nb-ref-number="62" data-nb-words="9" data-nb-chars="55"><span class="idea" data-nb-ref-number="62" id="idea62" data-nb-words="9" data-nb-chars="55">„Počkejte, však já&nbsp;už&nbsp;to&nbsp;nějak udělám!“ řekla Gervaisa.</span></p>
          <p class="chunk" data-nb-ref-number="63" data-nb-words="19" data-nb-chars="133"><span class="idea" data-nb-ref-number="63" id="idea63" data-nb-words="19" data-nb-chars="133">Vyběhla na&nbsp;chodník a&nbsp;zavolala starého Bru, který zrovna přecházel přes ulici. Starý dělník vešel toporně dovnitř, shrbený, mlčenlivý.</span></p>
          <p class="chunk" data-nb-ref-number="64" data-nb-words="16" data-nb-chars="92"><span class="idea" data-nb-ref-number="64" id="idea64" data-nb-words="16" data-nb-chars="92">„Posaďte se&nbsp;tady, tatínku!“ řekla pradlena. „Že budete tak hodný a&nbsp;najíte se&nbsp;s&nbsp;námi, viďte?“</span></p>
          <p class="chunk" data-nb-ref-number="65" data-nb-words="12" data-nb-chars="56"><span class="idea" data-nb-ref-number="65" id="idea65" data-nb-words="12" data-nb-chars="56">Přikývl jen hlavou. Ano, nají se&nbsp;s&nbsp;nimi, je&nbsp;mu&nbsp;to&nbsp;jedno.</span></p>
          <p class="chunk" data-nb-ref-number="66" data-nb-words="32" data-nb-chars="186"><span class="idea" data-nb-ref-number="66" id="idea66" data-nb-words="32" data-nb-chars="186">„Inu, host jako host,“ pokračovala ztlumeným hlasem, „moc často se, chudák, dosyta nenají. Aspoň si&nbsp;jednou zas pořádně dá… A&nbsp;my si&nbsp;už&nbsp;nemusíme dělat starosti a&nbsp;můžeme se&nbsp;do&nbsp;toho pustit!“</span></p>
          <p class="chunk" data-nb-ref-number="67" data-nb-words="96" data-nb-chars="544"><span class="idea" data-nb-ref-number="67" id="idea67" data-nb-words="96" data-nb-chars="544">Goujeta to&nbsp;tak dojalo, že&nbsp;měl zavlhlé oči. I&nbsp;ostatní soucitně pokyvovali hlavami, říkali, že&nbsp;je&nbsp;to&nbsp;tak moc dobře a&nbsp;že jim to&nbsp;všem přinese štěstí. Jen paní Lorilleuxové se&nbsp;zřejmě nelíbilo, že&nbsp;sedí vedle stařečka, protože si&nbsp;od&nbsp;něho odsedala a&nbsp;znechuceně pokukovala po&nbsp;jeho tvrdých rukou a&nbsp;po jeho spravované a&nbsp;vybledlé kazajce. Starý Bru seděl se&nbsp;sklopenou hlavou a&nbsp;do největších rozpaků ho&nbsp;přiváděl ubrousek, který před ním ležel na&nbsp;talíři. Na&nbsp;konec jej sebral a&nbsp;opatrně položil na&nbsp;okraj stolu; ani ho&nbsp;nenapadlo, že&nbsp;by&nbsp;si&nbsp;jej měl dát na&nbsp;kolena.</span></p>
          <p class="chunk" data-nb-ref-number="68" data-nb-words="123" data-nb-chars="704"><span class="idea" data-nb-ref-number="68" id="idea68" data-nb-words="123" data-nb-chars="704">Konečně Gervaisa přinesla polévku s&nbsp;nudlemi a&nbsp;hosté se&nbsp;chápali lžic, když tu&nbsp;najednou Virgínie upozornila, že&nbsp;Coupeau zase zmizel. Dost možná, že&nbsp;se&nbsp;zas vrátil ke&nbsp;starému Colombovi! Ale společnost se&nbsp;rozzlobila. Co&nbsp;se&nbsp;dá&nbsp;dělat. Tentokrát už&nbsp;za&nbsp;ním nepoběží, ať&nbsp;si&nbsp;třeba zůstane na&nbsp;ulici, když se&nbsp;mu&nbsp;nechce jíst. A&nbsp;když už&nbsp;všechny lžíce cinkaly o&nbsp;talíře, Coupeau se&nbsp;najednou objevil, v&nbsp;každé ruce květináč, bílou fialu a&nbsp;balzaminku. Celý stůl tleskal, Coupeau došel dvorně až&nbsp;k&nbsp;Gervaise, položil jeden květináč nalevo, druhý napravo od&nbsp;její sklenice, pak se&nbsp;k&nbsp;ní sklonil a&nbsp;políbil ji: „Málem jsem na&nbsp;tebe zapomněl, ty&nbsp;moje kočičko… Ale to&nbsp;nevadí, my&nbsp;se&nbsp;i&nbsp;tak máme rádi, viď, v&nbsp;takový den, jako je&nbsp;dneska…“</span></p>
          <p class="chunk" data-nb-ref-number="69" data-nb-words="18" data-nb-chars="114"><span class="idea" data-nb-ref-number="69" id="idea69" data-nb-words="18" data-nb-chars="114">„Dneska je&nbsp;pan Coupeau báječný,“ zašeptala Klementa Bochovi do&nbsp;ucha, „má v&nbsp;hlavě zrovna tolik, aby byl roztomilý.“</span></p>
          <p class="chunk" data-nb-ref-number="70" data-nb-words="89" data-nb-chars="564"><span class="idea" data-nb-ref-number="70" id="idea70" data-nb-words="89" data-nb-chars="564">Dvorný čin domácího pána znovu rozproudil veselou náladu, která byla před chvílí ohrožena. Gervaisa se&nbsp;uklidnila a&nbsp;zas se&nbsp;už&nbsp;usmívala. Hosté dojídali polévku. Potom kolovaly láhve a&nbsp;vypila se&nbsp;první sklenička vína, prý krapet čistého nemíchaného vína, aby se&nbsp;ty&nbsp;nudle spláchly. Z&nbsp;vedlejší místnosti bylo slyšet děti, jak se&nbsp;hádají. Byli tam Štěpán, Nana, Pavlínka a&nbsp;malý Viktor Fauconnierových. Gervaisa rozhodla, že&nbsp;prostře pro všechny čtyři zvlášť, a&nbsp;děti musely slíbit, že&nbsp;budou hodné. Šilhavá Augustina dávala pozor na&nbsp;plotnu a&nbsp;musela večeřet s&nbsp;talířem v&nbsp;klíně.</span></p>
          <p class="chunk" data-nb-ref-number="71" data-nb-words="11" data-nb-chars="75"><span class="idea" data-nb-ref-number="71" id="idea71" data-nb-words="11" data-nb-chars="75">„Mami! Mami!“ zavolala najednou Nana. „Augustina si&nbsp;hází chleba do&nbsp;pekáče!“</span></p>
          <p class="chunk" data-nb-ref-number="72" data-nb-words="35" data-nb-chars="228"><span class="idea" data-nb-ref-number="72" id="idea72" data-nb-words="35" data-nb-chars="228">Pradlena přiběhla a&nbsp;přistihla zrovna Augustinu, jak rychle polyká kousek chleba, namočený do&nbsp;vroucího husího sádla; div si&nbsp;při tom nespálila chřtán. Dala jí&nbsp;pár pohlavků, protože ta&nbsp;zatracená uličnice křičela, že&nbsp;to&nbsp;není pravda.</span></p>
          <p class="chunk" data-nb-ref-number="73" data-nb-words="26" data-nb-chars="171"><span class="idea" data-nb-ref-number="73" id="idea73" data-nb-words="26" data-nb-chars="171">Po&nbsp;hovězím, když se&nbsp;na&nbsp;stole objevilo zadělávané telecí, které Gervaisa podávala v&nbsp;salátové míse, protože doma žádnou větší mísu neměla, se&nbsp;hosté začali rozjařené usmívat.</span></p>
          <p class="chunk" data-nb-ref-number="74" data-nb-words="12" data-nb-chars="82"><span class="idea" data-nb-ref-number="74" id="idea74" data-nb-words="12" data-nb-chars="82">„Tak, teď začíná jít do&nbsp;tuhého!“ prohlásil Poisson, který jinak málokdy promluvil.</span></p>
          <p class="chunk" data-nb-ref-number="75" data-nb-words="192" data-nb-chars="1218"><span class="idea" data-nb-ref-number="75" id="idea75" data-nb-words="192" data-nb-chars="1218">Bylo půl osmé. Zavřeli dveře u&nbsp;krámu, aby se&nbsp;jim celá ulice nedívala do&nbsp;talíře; hlavně hodinář v&nbsp;malém krámku naproti měl oči jako na&nbsp;stopkách a&nbsp;div jim nebral sousta od&nbsp;úst, jak se&nbsp;na&nbsp;ně&nbsp;lačně díval; ani pořádně jíst nemohli! Záclony, zavěšené přes výkladní skříň, propouštěly jasné bílé světlo, stejnoměrné, bez jediného stínu, zalévající celý stůl, na&nbsp;němž ležely všechny příbory ještě pěkně v&nbsp;řadě, a&nbsp;na rohu stály květináče, ozdobené vysokými papírovými manžetami; v&nbsp;tom bledém světle, v&nbsp;tom pomalém stmívání vypadali všichni stolovníci jako nejvybranější společnost. Virgínie to&nbsp;vystihla; rozhlédla se&nbsp;po&nbsp;uzavřené místnosti, ověšené mušelínovými záclonami, a&nbsp;prohlásila, že&nbsp;je&nbsp;to&nbsp;tu&nbsp;velice roztomilé. Když jel po&nbsp;ulici vůz, nadskakovaly skleničky na&nbsp;ubruse a&nbsp;dámy musely křičet zrovna tolik jako mužští. Ale mnoho se&nbsp;zatím nemluvilo, všichni se&nbsp;chovali velmi slušně a&nbsp;byli samá zdvořilost. Jediný Coupeau byl v&nbsp;kazajce, protože, jak říkal, mezi přáteli se&nbsp;přece nikdo nemusí žinýrovat a&nbsp;dělnická halena ostatně člověka ctí. Dámy upnuté ve&nbsp;šněrovačkách měly lokny namazané pomádou, až&nbsp;se&nbsp;jim celé leskly, kdežto pánové seděli daleko od&nbsp;stolu, vypínali prsa a&nbsp;drželi lokty nad ubrusem, aby si&nbsp;neumastili redingoty.</span></p>
          <p class="chunk" data-nb-ref-number="76" data-nb-words="292" data-nb-chars="1718"><span class="idea" data-nb-ref-number="76" id="idea76" data-nb-words="292" data-nb-chars="1718">Jen co&nbsp;je&nbsp;pravda, ti&nbsp;udělali do&nbsp;toho telecího díru! Moc toho sice nenamluvili, ale zato jaksepatří žvýkali. Salátová mísa se&nbsp;pomalu prázdnila; lžíce vězela v&nbsp;husté omáčce, dobré žluťoučké omáčce, která se&nbsp;třásla jako rosol. Lovily se&nbsp;z&nbsp;ní kousky telecího, pořád tam ještě nějaké bylo, mísa putovala z&nbsp;ruky do&nbsp;ruky, hosté se&nbsp;nad ní&nbsp;nakláněli a&nbsp;hledali houby. Dlouhé šišky chleba, které stály opřené o&nbsp;zeď vzadu za&nbsp;hosty, jako by&nbsp;se&nbsp;rozplývaly. Mezi sousty bylo slyšet jen ťukání sklenic, pokládaných na&nbsp;stůl. Omáčka byla dost slaná a&nbsp;tak padly čtyři láhve, než utopili to&nbsp;zatracené telecí, které se&nbsp;polykalo jako smetana a&nbsp;pálilo v&nbsp;břiše jako oheň. A&nbsp;dřív než si&nbsp;stačili vydechnout, už&nbsp;se&nbsp;nesla na&nbsp;stůl v&nbsp;oblaku páry panenská vepřová na&nbsp;hluboké míse, pěkně obložená velkými kulaťoučkými brambory. Byla přivítána jednohlasným výkřikem. Panečku, to&nbsp;je&nbsp;trefa! Tohle přece každý rád! To&nbsp;si&nbsp;dají! Všichni pošilhávali po&nbsp;míse a&nbsp;otírali si&nbsp;nože o&nbsp;chleba, aby se&nbsp;do&nbsp;toho mohli hned pustit. A&nbsp;když si&nbsp;všichni naložili talíř, začali mluvit s&nbsp;plnými ústy jeden přes druhého. Safraporte, je&nbsp;to&nbsp;jako máslíčko, tahle panenská je&nbsp;křehoučká a&nbsp;přitom za&nbsp;něco vydá, člověk cítí, jak se&nbsp;mu&nbsp;rozplývá ve&nbsp;střevech a&nbsp;sjíždí až&nbsp;někam do&nbsp;bot! Brambory byly jako mandle. Nebylo to&nbsp;slané, ale brambory potřebovaly každou chvíli zalít. Urazili na&nbsp;to&nbsp;další čtyři láhve. Talíře byly tak čistě vylízané, že&nbsp;se&nbsp;ani nemusely dávat nové, když přišel na&nbsp;řadu hrášek na&nbsp;slanině. Taková zelenina, to&nbsp;je&nbsp;přece lehké jídlo. A&nbsp;tak jí&nbsp;pojídali plnými lžícemi, jen tak hračkou. Ale bylo to&nbsp;opravdové pochutnání, tak říkajíc potěšení pro dámy. Nejlepší byly v&nbsp;tom hrášku kousky slaniny, pěkně přismahlé, takže páchly po&nbsp;koňském kopytě. Padly na&nbsp;to&nbsp;jen dvě láhve.</span></p>
          <p class="chunk" data-nb-ref-number="77" data-nb-words="12" data-nb-chars="77"><span class="idea" data-nb-ref-number="77" id="idea77" data-nb-words="12" data-nb-chars="77">„Mami! Mami!“ zvolala najednou zas Nana, „Augustina mi&nbsp;strká ruce do&nbsp;talíře!“</span></p>
          <p class="chunk" data-nb-ref-number="78" data-nb-words="14" data-nb-chars="94"><span class="idea" data-nb-ref-number="78" id="idea78" data-nb-words="14" data-nb-chars="94">„Ale neotravuj pořád! Tak jí&nbsp;dej pohlavek!“ odpověděla Gervaisa, která se&nbsp;právě cpala hráškem.</span></p>
          <p class="chunk" data-nb-ref-number="79" data-nb-words="83" data-nb-chars="517"><span class="idea" data-nb-ref-number="79" id="idea79" data-nb-words="83" data-nb-chars="517">V&nbsp;sousední místnosti u&nbsp;dětského stolu dělala Nana hostitelku. Sedla si&nbsp;vedle Viktora a&nbsp;bratra Štěpána posadila k&nbsp;Pavlínce. Hráli si&nbsp;na&nbsp;manžele, jako dva párky na&nbsp;výletě. Zpočátku obsluhovala Nana své hosty velmi způsobně a&nbsp;usmívala se&nbsp;jako dospělá osoba. Ale když přišel hrášek, neudržela se&nbsp;a&nbsp;nechala si&nbsp;všechnu zamilovanou slaninu pro sebe. Šilhavá Augustina, která kolem dětí pořád číhavě obcházela, toho teď využila a&nbsp;shrábla jí&nbsp;plnou hrst slaniny, že&nbsp;prý ji&nbsp;spravedlivě rozdělí. Rozzuřená Nana ji&nbsp;kousla do&nbsp;ruky.</span></p>
          <p class="chunk" data-nb-ref-number="80" data-nb-words="17" data-nb-chars="106"><span class="idea" data-nb-ref-number="80" id="idea80" data-nb-words="17" data-nb-chars="106">„Počkej!“ bručela Augustina. „Však já&nbsp;řeknu mamince, že&nbsp;jsi po&nbsp;telecím naváděla Viktora, aby ti&nbsp;dal pusu!“</span></p>
          <p class="chunk" data-nb-ref-number="81" data-nb-words="122" data-nb-chars="774"><span class="idea" data-nb-ref-number="81" id="idea81" data-nb-words="122" data-nb-chars="774">Ale všechno se&nbsp;zas urovnalo a&nbsp;Gervaisa s&nbsp;maminkou Coupeauovou šly pro husu. U&nbsp;velkého stolu všichni odfukovali, pohodlně rozloženi na&nbsp;židlích. Pánové si&nbsp;rozpínali vesty a&nbsp;dámy si&nbsp;ubrouskem utíraly obličeje. V&nbsp;jídle nastala jaksi přestávka; jen někteří hosté ještě ze&nbsp;setrvačnosti žvýkali velké kusy chleba, ani to&nbsp;možná nevnímali. Nechali jídlo v&nbsp;žaludku slehnout a&nbsp;čekali. Mezitím se&nbsp;pomalu setmělo. Za&nbsp;záclonami houstl kalný, popelavě šedý soumrak. Když Augustina postavila na&nbsp;každý konec stolu rozsvícenou lampu, objevil se&nbsp;teprve v&nbsp;tom jasném světle celý nepořádek na&nbsp;stole; umaštěné talíře a&nbsp;příbory, ubrus politý vínem a&nbsp;plný drobečků. Z&nbsp;ostrých pachů jídla bylo až&nbsp;k&nbsp;zadušení. Přesto se&nbsp;všechny nosy otáčely ke&nbsp;kuchyni pokaždé, když se&nbsp;odtud vyvalil horký oblak páry.</span></p>
          <p class="chunk" data-nb-ref-number="82" data-nb-words="4" data-nb-chars="42"><span class="idea" data-nb-ref-number="82" id="idea82" data-nb-words="4" data-nb-chars="42">„Nepotřebujete pomoct?“ zavolala Virgínie.</span></p>
          <p class="chunk" data-nb-ref-number="83" data-nb-words="141" data-nb-chars="839"><span class="idea" data-nb-ref-number="83" id="idea83" data-nb-words="141" data-nb-chars="839">Vstala ze&nbsp;židle a&nbsp;přešla do&nbsp;vedlejší místnosti. Všechny dámy se&nbsp;tam jedna po&nbsp;druhé trousily za&nbsp;ní. Obstoupily pekáč a&nbsp;dívaly se&nbsp;s&nbsp;velikým zaujetím, jak Gervaisa s&nbsp;maminkou Coupeauovou vytahují husu. Konečně zazněl pochvalný pokřik za&nbsp;vřeštění a&nbsp;radostného hopsání dětí. Nesli ji&nbsp;v&nbsp;triumfálním průvodu: napřed Gervaisa s&nbsp;husou na&nbsp;natažených rukou, zpocená v&nbsp;obličeji a&nbsp;rozzářená širokým úsměvem beze slov. Ostatní ženy šly za&nbsp;ní&nbsp;a&nbsp;usmívaly se&nbsp;také. Nakonec šla Nana s&nbsp;očima dokořán vyvalenýma a&nbsp;vystupovala na&nbsp;špičky, aby viděla do&nbsp;mísy. Když se&nbsp;husa octla na&nbsp;stole, obrovská, do&nbsp;zlatova vypečená a&nbsp;zalitá šťávou, která z&nbsp;ní ještě kapala, nepustili se&nbsp;do&nbsp;ní&nbsp;hned. Překvapením a&nbsp;uctivým obdivem ztratili najednou všichni řeč. Jen na&nbsp;sebe pomrkávali a&nbsp;ukazovali si&nbsp;na&nbsp;ni&nbsp;bradou. Krucinál, to&nbsp;je&nbsp;ale pěkná panička! Ta&nbsp;má&nbsp;stehýnka! A&nbsp;to bříško!</span></p>
          <p class="chunk" data-nb-ref-number="84" data-nb-words="9" data-nb-chars="67"><span class="idea" data-nb-ref-number="84" id="idea84" data-nb-words="9" data-nb-chars="67">„Jó, ta&nbsp;jistě neztloustla jenom oštipováním zdí!“ poznamenal Boche.</span></p>
          <p class="chunk" data-nb-ref-number="85" data-nb-words="118" data-nb-chars="690"><span class="idea" data-nb-ref-number="85" id="idea85" data-nb-words="118" data-nb-chars="690">A&nbsp;tak se&nbsp;přetřásalo o&nbsp;huse všechno od&nbsp;začátku až&nbsp;do&nbsp;konce. Gervaisa to&nbsp;vykládala pěkně dopodrobna; byl prý to&nbsp;nejlepší kousek, jaký našla u&nbsp;obchodníka s&nbsp;drůbeží na&nbsp;Fauborg-Poissonnière; vážila na&nbsp;uhlířově váze dvanáct a&nbsp;půl libry. Než se&nbsp;upekla, spotřeboval se&nbsp;celý kbelík dřevěného uhlí a&nbsp;jsou z&nbsp;ní tři hrnky sádla. Virgínie jí&nbsp;skočila do&nbsp;řeči, aby se&nbsp;pochlubila, že&nbsp;viděla husu ještě syrovou. Člověk by&nbsp;ji&nbsp;prý byl málem jedl i&nbsp;tak, jakou měla jemnou a&nbsp;běloučkou kůži; no&nbsp;prostě jako blondýnka. Všichni muži se&nbsp;mlsně a&nbsp;rozpustile smáli, až&nbsp;se&nbsp;jim tváře nadouvaly. Jen Lorilleux s&nbsp;Lorilleuxovou se&nbsp;kysele ušklíbali, protože mohli puknout vzteky, že&nbsp;se&nbsp;u&nbsp;pajdy na&nbsp;stole objevuje taková husa.</span></p>
          <p class="chunk" data-nb-ref-number="86" data-nb-words="26" data-nb-chars="151"><span class="idea" data-nb-ref-number="86" id="idea86" data-nb-words="26" data-nb-chars="151">„No, přece ji&nbsp;nebudeme jíst takhle vcelku!“ ozvala se&nbsp;nakonec pradlena. „Kdopak ji&nbsp;rozporcuje? Já&nbsp;ne, kdepak! Je&nbsp;to&nbsp;moc velké zvíře, já&nbsp;se&nbsp;toho bojím.“</span></p>
          <p class="chunk" data-nb-ref-number="87" data-nb-words="61" data-nb-chars="358"><span class="idea" data-nb-ref-number="87" id="idea87" data-nb-words="61" data-nb-chars="358">Nabídl se&nbsp;Coupeau. Jakýpak prý krámy, to&nbsp;se&nbsp;takhle chytne za&nbsp;stehýnka, zatáhne a&nbsp;je to; stejně se&nbsp;to&nbsp;všechno sní. Ale ostatní se&nbsp;bránili a&nbsp;násilím mu&nbsp;museli vyrvat kuchyňský nůž z&nbsp;ruky. Chvíli hledali, který ochotný muž by&nbsp;se&nbsp;k&nbsp;tomu uvolil. Konečně paní Leratová prohodila líbezně: „Poslyšte, tohle je&nbsp;práce pro pana Poissona… ano, určitě pro pana Poissona…“</span></p>
          <p class="chunk" data-nb-ref-number="88" data-nb-words="19" data-nb-chars="137"><span class="idea" data-nb-ref-number="88" id="idea88" data-nb-words="19" data-nb-chars="137">A&nbsp;protože společnost to&nbsp;zřejmě nechápala, dodala ještě lichotivěji: „Samozřejmě pro pana Poissona, protože je&nbsp;zvyklý zacházet se&nbsp;zbraní!“</span></p>
          <p class="chunk" data-nb-ref-number="89" data-nb-words="80" data-nb-chars="485"><span class="idea" data-nb-ref-number="89" id="idea89" data-nb-words="80" data-nb-chars="485">A&nbsp;podala strážníkovi kuchyňský nůž, který držela v&nbsp;ruce. Všichni se&nbsp;spokojeně a&nbsp;souhlasně smáli. Poisson se&nbsp;po&nbsp;vojensku prkenně uklonil a&nbsp;přitáhl si&nbsp;husu k&nbsp;sobě. Jeho sousedky, Gervaisa a&nbsp;paní Bochová, si&nbsp;trochu odsedly, aby se&nbsp;mohl rozhánět lokty. Krájel pomalu, slavnostními pohyby, s&nbsp;očima upřenýma na&nbsp;husu, jako by&nbsp;ji&nbsp;chtěl na&nbsp;mísu zrakem přibít. Když zajel nožem do&nbsp;prsní kosti a&nbsp;ta zapraskala, dostal Lorilleux záchvat vlasteneckého nadšení a&nbsp;křikl: „Kdyby to&nbsp;tak byl kozák, co?“</span></p>
          <p class="chunk" data-nb-ref-number="90" data-nb-words="11" data-nb-chars="68"><span class="idea" data-nb-ref-number="90" id="idea90" data-nb-words="11" data-nb-chars="68">„Vy jste bojoval s&nbsp;kozáky, pane Poissone?“ zeptala se&nbsp;paní Bo­chová.</span></p>
          <p class="chunk" data-nb-ref-number="91" data-nb-words="11" data-nb-chars="82"><span class="idea" data-nb-ref-number="91" id="idea91" data-nb-words="11" data-nb-chars="82">„Ne, s&nbsp;beduíny,“ odpověděl strážník, odkrajující právě křídlo. „Kozáci už&nbsp;nejsou.“</span></p>
          <p class="chunk" data-nb-ref-number="92" data-nb-words="69" data-nb-chars="451"><span class="idea" data-nb-ref-number="92" id="idea92" data-nb-words="69" data-nb-chars="451">A&nbsp;rozhostilo se&nbsp;hluboké ticho. Všichni natahovali hlavy a&nbsp;upřeně sledovali nůž. Poisson chystal překvapení. Najednou řízl naposledy, zadek husy se&nbsp;celý oddělil, převrátil a&nbsp;trčel do&nbsp;vzduchu jako biskupská mistra. Tu&nbsp;teprv propukl všeobecný obdiv. To&nbsp;jen bývalí vojáci dovedou být ve&nbsp;společnosti takhle roztomilí! Zejícím otvorem v&nbsp;zadku crčela z&nbsp;husy šťáva; Boche si&nbsp;zavtipkoval: „Já si&nbsp;zamlouvám, aby mi&nbsp;takhle načurala rovnou do&nbsp;pusy!“ řekl potichu.</span></p>
          <p class="chunk" data-nb-ref-number="93" data-nb-words="7" data-nb-chars="40"><span class="idea" data-nb-ref-number="93" id="idea93" data-nb-words="7" data-nb-chars="40">„To je&nbsp;ale nestyda!“ volaly dámy. „Fuj!“</span></p>
          <p class="chunk" data-nb-ref-number="94" data-nb-words="35" data-nb-chars="232"><span class="idea" data-nb-ref-number="94" id="idea94" data-nb-words="35" data-nb-chars="232">„Namouduši, já&nbsp;neznám nechutnějšího člověka!“ prohlásila Bochová, ještě rozlícenější než ostatní. „Mlč už, rozumíš! Dokázal bys připravit regiment vojáků o&nbsp;chuť k&nbsp;jídlu! Však on&nbsp;to&nbsp;dělá, víte, jen proto, aby mohl všechno sníst sám!“</span></p>
          <p class="chunk" data-nb-ref-number="95" data-nb-words="18" data-nb-chars="144"><span class="idea" data-nb-ref-number="95" id="idea95" data-nb-words="18" data-nb-chars="144">Klementa mezitím uprostřed všeobecného rámusu naléhala na&nbsp;strážníka: „Pane Poissone, poslouchejte, pane Poissone… Viďte, že&nbsp;mi&nbsp;necháte biskupa!“</span></p>
          <p class="chunk" data-nb-ref-number="96" data-nb-words="15" data-nb-chars="105"><span class="idea" data-nb-ref-number="96" id="idea96" data-nb-words="15" data-nb-chars="105">„Ten vám náleží vším právem, milá drahá!“ prohlásila paní Leratová tím svým nenápadně dvojsmyslným tónem.</span></p>
          <p class="chunk" data-nb-ref-number="97" data-nb-words="125" data-nb-chars="724"><span class="idea" data-nb-ref-number="97" id="idea97" data-nb-words="125" data-nb-chars="724">Husa už&nbsp;byla celá rozkrájená. Strážník nechal hosty ještě chvíli obdivovat biskupa, potom sebral jednotlivé kusy a&nbsp;srovnal je&nbsp;dokola na&nbsp;míse. Každý si&nbsp;mohl brát. Ale dámy si&nbsp;rozpínaly šaty a&nbsp;stěžovaly si, že&nbsp;je&nbsp;tu&nbsp;hrozné horko. Coupeau se&nbsp;rozkřikl, že&nbsp;jsou tu&nbsp;přece doma a&nbsp;že mu&nbsp;všichni sousedé můžou vlézt někam. Otevřel dokořán dveře do&nbsp;ulice a&nbsp;hostina pokračovala za&nbsp;rachotu kočárů a&nbsp;hlučení chodců, přecházejících po&nbsp;chodníku. Zatím si&nbsp;stolovníkům čelisti trochu odpočaly a&nbsp;v&nbsp;břiše se&nbsp;jim zas udělalo místo, a&nbsp;tak se&nbsp;znovu pustili do&nbsp;jídla; vrhli se&nbsp;zuřivě na&nbsp;husu. Jen tím čekáním a&nbsp;tím díváním, jak se&nbsp;pečeně krájí, poznamenal vtipálek Boche, se&nbsp;mu&nbsp;prý to&nbsp;zadělávané telecí a&nbsp;panenská vepřová slehly až&nbsp;někam do&nbsp;lýtek.</span></p>
          <p class="chunk" data-nb-ref-number="98" data-nb-words="445" data-nb-chars="2625"><span class="idea" data-nb-ref-number="98" id="idea98" data-nb-words="445" data-nb-chars="2625">No&nbsp;tohle bylo přece žrádýlko! Nikdo z&nbsp;přítomných se&nbsp;nepamatoval, že&nbsp;by&nbsp;byl měl kdy v&nbsp;životě takovou příležitost se&nbsp;přejíst. Gervaisa seděla zeširoka roztažená, lokty se&nbsp;opírala o&nbsp;stůl a&nbsp;jedla velké kusy bílého masa; ani nemluvila samým strachem, aby nepřišla o&nbsp;požitek z&nbsp;jediného sousta. Jen se&nbsp;trochu styděla před Goujetem, že&nbsp;se&nbsp;před ním takhle ukazuje mlsná jako kočka. Goujet se&nbsp;ostatně sám také strašně cpal, když ji&nbsp;viděl tak pěkně uzardělou od&nbsp;jídla. A&nbsp;pak, i&nbsp;při té&nbsp;mlsnotě dovede být pořád tak milá a&nbsp;tak hodná! Nemluvila, ale každou chvilku se&nbsp;starala o&nbsp;tatínka Bru a&nbsp;dávala mu&nbsp;něco dobrého na&nbsp;talíř. Bylo dokonce dojemné dívat se, jak si&nbsp;ta&nbsp;labužnice utrhává křidýlko od&nbsp;úst a&nbsp;dává je&nbsp;starci; tomu to&nbsp;bylo zřejmě jedno a&nbsp;polykal všechno se&nbsp;skloněnou hlavou, otupělý takovou nenadálou žranicí; vždyť už&nbsp;si&nbsp;pomalu vůbec odvykl, jak chutná chleba. Zato Lorilleuxovi si&nbsp;na&nbsp;pečínce vylévali zlost a&nbsp;nabíraly si&nbsp;tolik, že&nbsp;by&nbsp;jim to&nbsp;stačilo na&nbsp;tři dny; byli by&nbsp;nejraději spolykali celou mísu i&nbsp;se stolem a&nbsp;s&nbsp;krámem, aby tu&nbsp;pajdu jediným rázem přivedli na&nbsp;mizinu. Všechny dámy chtěly prsíčka; prsíčka přece patří dámám. Paní Leratová, Bochová a&nbsp;Putoisová obíraly kostičky, kdežto maminka Coupeauová, která měla nejraději krk, z&nbsp;něho trhala maso posledními dvěma zuby. Virgínie, ta&nbsp;zase měla nejraději kůžičku, když byla pěkně propečená, a&nbsp;všichni stolovníci jí&nbsp;z&nbsp;dvornosti dávali kůži ze&nbsp;svých kousků, takže nakonec začal Poisson po&nbsp;své ženě přísně loupat očima, aby toho nechala, protože už&nbsp;toho má&nbsp;až&nbsp;dost! Vždyť už&nbsp;jednou ležela čtrnáct dní s&nbsp;nadmutým břichem, protože se&nbsp;přejedla pečené husy. Ale Coupeau se&nbsp;rozčilil a&nbsp;podal Virgínii celé stehýnko. Jestli prý ho&nbsp;nesní, tak není, mordyje, žádná ženská! Copak husa někdy někomu ublížila? Naopak, husa léčí všechny nemoci sleziny. To&nbsp;se&nbsp;chroupá jen tak bez chleba jako dortíček! On&nbsp;by&nbsp;se&nbsp;tím dokázal cpát celou noc a&nbsp;vůbec nic by&nbsp;mu&nbsp;po&nbsp;tom nebylo. A&nbsp;z&nbsp;furiantství si&nbsp;nacpal celé stehýnko do&nbsp;úst. Klementa zatím dojídala biskupa, mlaskavě olizovala poslední kousek a&nbsp;kroutila se&nbsp;na&nbsp;židli smíchy, protože jí&nbsp;Boche šeptal do&nbsp;ucha samé nestydatosti. Pane na&nbsp;nebi, ti&nbsp;si&nbsp;ale dávali do&nbsp;trumpety! Když se&nbsp;jí, tak se&nbsp;přece jí, ne? Beztak se&nbsp;člověk dostane k&nbsp;takové žranici jednou za&nbsp;dlouhý uherský měsíc, a&nbsp;to by&nbsp;byl přece pořádný trouba, kdyby se&nbsp;nenadlábnul až&nbsp;po&nbsp;uši! A&nbsp;namouvěru, bylo přímo vidět, jak se&nbsp;jim břicha nadouvají. Dámy vypa daly jako těhotné. Div na&nbsp;nich, nenažrancích, kůže nepraskla! S&nbsp;otevřenými ústy a&nbsp;bradami mastnými od&nbsp;sádla měli všichni obličeje podobné zadnicím, a&nbsp;tak pěkně růžovoučké, že&nbsp;by&nbsp;člověk hádal na&nbsp;zadnice bohatých lidí, pukající blahobytem.</span></p>
          <p class="chunk" data-nb-ref-number="99" data-nb-words="461" data-nb-chars="2671"><span class="idea" data-nb-ref-number="99" id="idea99" data-nb-words="461" data-nb-chars="2671">A&nbsp;toho vína, děti! Teklo ho&nbsp;kolem stolu, jako teče voda v&nbsp;Seině. Hotové potoky, jako když naprší na&nbsp;žíznivou zem. Coupeau naléval zvysoka, aby bylo vidět, jak se&nbsp;červený proud pění; a&nbsp;když byla láhev prázdná, obracel ji&nbsp;z&nbsp;legrace hrdlem dolů a&nbsp;ždímal známým pohybem, jako když ženské dojí krávu. Zas jedné černošce pustili žilou! V&nbsp;koutě krámu už&nbsp;těch mrtvých černošek rostla celá hromada, hotový hřbitov lahví, kam také shrnovali odpadky z&nbsp;ubrusu. Když paní Putoisová požádala o&nbsp;vodu, Coupeau se&nbsp;pohoršil a&nbsp;sám odnesl ze&nbsp;stolu karafy. Copak slušní lidé pijí vodu? To&nbsp;by&nbsp;chtěla mít v&nbsp;žaludku žáby? Sklenice se&nbsp;prázdnily jediným hltem a&nbsp;bylo slyšet, jak víno, převrácené do&nbsp;hrdla, stéká dolů a&nbsp;bublá jako dešťová voda v&nbsp;okapu za&nbsp;bouřky. Tady pršelo laciné víno, to&nbsp;byl jediný rozdíl. Laciné víno, které chutnalo zpočátku po&nbsp;starém sudu, ale když si&nbsp;člověk zvykl, připadalo mu, že&nbsp;chutná jako mandle. Ať&nbsp;si, krucinálfagot, říkají jezoviti, co&nbsp;chtějí, ta&nbsp;šťáva z&nbsp;vinné révy je&nbsp;přece jenom výtečný vynález! Celý stůl se&nbsp;smál a&nbsp;souhlasil s&nbsp;tím. Vždyť nakonec bez vína by&nbsp;nemohl dělník ani žít a&nbsp;starý Noe zasadil vinnou révu určitě pro klempíře, krejčí a&nbsp;kováře. Víno čistí krev, posiluje po&nbsp;práci a&nbsp;lenochům vlévá oheň do&nbsp;těla. I&nbsp;když ten zatracený nápoj člověku sem tam vyvede nějakou čertovinu, no&nbsp;bože! Nejste přece z&nbsp;královské rodiny, a&nbsp;Paříž patří vám! A&nbsp;vůbec, co&nbsp;má&nbsp;jinak chudák dělník ze&nbsp;života, když se&nbsp;celý den dře, přitom nemá v&nbsp;kapse ani krejcar a&nbsp;měšťák se&nbsp;na&nbsp;něj ještě dívá skrz prsty? Copak mu&nbsp;může vyčítat, že&nbsp;se&nbsp;občas nalízne, aby viděl svět růžovější? No, copak jim zrovna teď, v&nbsp;téhle náladičce, není císař úplně volný? A&nbsp;možná že&nbsp;i&nbsp;ten císař je&nbsp;zrovna teď zlinkovaný, ale to&nbsp;je&nbsp;jedno, oni na&nbsp;něho kašlou a&nbsp;o&nbsp;co, že&nbsp;jsou zlinkovanější než on&nbsp;a&nbsp;že mají větší srandu ze&nbsp;života? Ať&nbsp;jde všechno nóbl panstvo k&nbsp;čertu! Coupeau posílal plavat celý svět. Všechny ženské mu&nbsp;připadaly roztomilé, plácal si&nbsp;na&nbsp;kapsu, kde mu&nbsp;cinkaly tři pětníky, a&nbsp;smál se&nbsp;přitom, jako by&nbsp;mohl shrabovat pětifranky lopatou. I&nbsp;Goujet, vždycky tak střídmý, si&nbsp;trochu přihýbal. Boche měl oči čím dál menší, Lorilleux měl pohled čím dál bezvýraznější a&nbsp;Poisson začínal přísně koulet očima v&nbsp;bronzové tváři bývalého vojáka. Byli už&nbsp;zlinýrovaní jako Turci. I&nbsp;dámy měly pořádnou špičku; zatím byly jen tak důkladně stříknuté od&nbsp;čistého nemíchaného vína, které jim stouplo do&nbsp;tváří; bylo jim najednou horko a&nbsp;potřebovaly si&nbsp;odložit, tak si&nbsp;svlékaly aspoň šátky. Jenom Klementa začínala trochu překračovat meze slušnosti. Tu&nbsp;si&nbsp;najednou Gervaisa vzpomněla na&nbsp;šest lahví značkového vína; zapomněla je&nbsp;přinést k&nbsp;té huse. Běžela pro ně&nbsp;a&nbsp;nalila do&nbsp;skleniček. Poisson povstal, zvedl sklenku a&nbsp;řekl:</span></p>
          <p class="chunk" data-nb-ref-number="100" data-nb-words="4" data-nb-chars="32"><span class="idea" data-nb-ref-number="100" id="idea100" data-nb-words="4" data-nb-chars="32">„Připíjím na&nbsp;zdraví hostitelky!“</span></p>
          <p class="chunk" data-nb-ref-number="101" data-nb-words="19" data-nb-chars="125"><span class="idea" data-nb-ref-number="101" id="idea101" data-nb-words="19" data-nb-chars="125">Celý stůl hlučně vstával za&nbsp;rachotu odstrkávaných židlí. Za&nbsp;vše­obecného halasu se&nbsp;natáhly ruce a&nbsp;skleničky zacinkaly o&nbsp;sebe.</span></p>
          <p class="chunk" data-nb-ref-number="102" data-nb-words="6" data-nb-chars="41"><span class="idea" data-nb-ref-number="102" id="idea102" data-nb-words="6" data-nb-chars="41">„Tak ještě padesát let!“ křikla Virgínie.</span></p>
          <p class="chunk" data-nb-ref-number="103" data-nb-words="32" data-nb-chars="168"><span class="idea" data-nb-ref-number="103" id="idea103" data-nb-words="32" data-nb-chars="168">„Kdepak, to&nbsp;ne!“ řekla na&nbsp;to&nbsp;dojatá Gervaisa a&nbsp;usmála se. „To už&nbsp;bych byla moc stará. Jen nechte být, však jednou přijde čas, kdy je&nbsp;člověk docela rád, že&nbsp;může zemřít!“</span></p>
          <p class="chunk" data-nb-ref-number="104" data-nb-words="326" data-nb-chars="1983"><span class="idea" data-nb-ref-number="104" id="idea104" data-nb-words="326" data-nb-chars="1983">Mezitím se&nbsp;už&nbsp;dívala dovnitř otevřenými dveřmi celá čtvrť a&nbsp;účast­nila se&nbsp;hostiny. Chodci se&nbsp;zastavovali v&nbsp;rozšířeném pruhu světla na&nbsp;chodníku a&nbsp;spokojeně se&nbsp;smáli, jak se&nbsp;ti&nbsp;lidé uvnitř upřímně cpou. Kočí se&nbsp;nakláněli na&nbsp;kozlíku, práskali do&nbsp;koní, podívali se&nbsp;dovnitř a&nbsp;utrousili nějaký vtip: „Tak co, dáš něco k&nbsp;lepšímu? Jéje, tamhleta tlustá panička, to&nbsp;abych hned dojel pro porodní bábu!“ Vůně pečené husy se&nbsp;šířila po&nbsp;celé ulici a&nbsp;rozjasňovala všem tváře. Naproti na&nbsp;chodníku stáli příručí z&nbsp;hokynářství a&nbsp;měli dojem, že&nbsp;jedí husu s&nbsp;sebou. Zelinářka s&nbsp;prodavačkou drobů se&nbsp;každou chvíli chodily nadýchat před krám té&nbsp;vůně a&nbsp;olizovaly se. Namouduši, celá ulice se&nbsp;nadýmala přejedením. Stará paní Cudorgeová s&nbsp;dcerou, které měly vedle obchod s&nbsp;deštníky a&nbsp;jindy se&nbsp;ani neukázaly, přešly teď ulici jedna za&nbsp;druhou s&nbsp;vykulenýma očima a&nbsp;celé červené, jako by&nbsp;byly právě pekly lívance. Drobný hodinář, sedící za&nbsp;stolkem, už&nbsp;ani nemohl pracovat, protože byl pomalu opilý jen od&nbsp;počítání vypitých lahví, a&nbsp;rozčileně sebou vrtěl mezi veselými kukačkovými hodinami. Ano, sousedi si&nbsp;můžou krky vykroutit! křičel Coupeau. A&nbsp;proč by&nbsp;se&nbsp;s&nbsp;tím taky měli schovávat? Rozjařená společnost už&nbsp;se&nbsp;vůbec nestyděla za&nbsp;to, že&nbsp;sedí u&nbsp;stolu. Naopak, celé to&nbsp;shromáždění mlsně pokukujících lidí jim lichotilo a&nbsp;rozpalovalo je&nbsp;ještě víc. Byli by&nbsp;nejradši vyrazili výkladní skříň, postavili stůl na&nbsp;ulici a&nbsp;cpali se&nbsp;dortem rovnou tomu obecenstvu před nosem, uprostřed pouličního ruchu. Přece na&nbsp;ně&nbsp;není ošklivý pohled, ne? Tak se&nbsp;nemusejí zavírat jako nějací krkouni. Když Coupeau viděl, jak hodináři tam naproti tečou sliny málem po&nbsp;vestě, ukázal mu&nbsp;zdálky láhev, a&nbsp;když hodinář přikývl, donesl mu&nbsp;láhev i&nbsp;se skleničkou. Tak se&nbsp;s&nbsp;celou ulicí pilo na&nbsp;bratrství a&nbsp;připíjelo všem, kdo šli kolem. Volali dovnitř kolemjdoucí dělníky, kteří vypadali jako správní kumpáni, a&nbsp;žranice se&nbsp;šířila pořád dál a&nbsp;dál, takže nakonec celá čtvrť Goutte-d’Or byla cítit pečínkou a&nbsp;chytala se&nbsp;za&nbsp;břicho v&nbsp;ďábelském bakchanále.</span></p>
          <p class="chunk" data-nb-ref-number="105" data-nb-words="8" data-nb-chars="61"><span class="idea" data-nb-ref-number="105" id="idea105" data-nb-words="8" data-nb-chars="61">Chvíli už&nbsp;přecházela přede dveřmi uhlířka, paní Vigourouxová.</span></p>
          <p class="chunk" data-nb-ref-number="106" data-nb-words="8" data-nb-chars="69"><span class="idea" data-nb-ref-number="106" id="idea106" data-nb-words="8" data-nb-chars="69">„Paní Vigourouxová! Paní Vigourouxová!“ zahulákala na&nbsp;ni&nbsp;spo­lečnost.</span></p>
          <p class="chunk" data-nb-ref-number="107" data-nb-words="72" data-nb-chars="394"><span class="idea" data-nb-ref-number="107" id="idea107" data-nb-words="72" data-nb-chars="394">Vešla dovnitř a&nbsp;hloupě se&nbsp;smála. Byla umytá a&nbsp;blůza jí&nbsp;na&nbsp;tlustém těle div nepraskala. Chlapi ji&nbsp;rádi štípali, protože si&nbsp;mohli sáhnout, kam chtěli, a&nbsp;nikde nenahmatali kost. Boche ji&nbsp;posadil vedle sebe a&nbsp;hned ji&nbsp;pod stolem potají chytil za&nbsp;koleno. Ona však na&nbsp;to&nbsp;byla zvyklá a&nbsp;klidně popíjela víno; při tom vykládala, že&nbsp;kolem jsou všichni lidé v&nbsp;oknech a&nbsp;že sousedé z&nbsp;domu se&nbsp;začínají zlobit.</span></p>
          <p class="chunk" data-nb-ref-number="108" data-nb-words="32" data-nb-chars="163"><span class="idea" data-nb-ref-number="108" id="idea108" data-nb-words="32" data-nb-chars="163">„Jo a&nbsp;to je&nbsp;přece naše věc, ne?“ ozvala se&nbsp;Bochová. „Jsme tu&nbsp;správci, nebo nejsme? Tak taky ručíme za&nbsp;klid v&nbsp;domě… Jen ať&nbsp;si&nbsp;někdo přijde stěžovat, my&nbsp;mu&nbsp;ukážeme!“</span></p>
          <p class="chunk" data-nb-ref-number="109" data-nb-words="73" data-nb-chars="453"><span class="idea" data-nb-ref-number="109" id="idea109" data-nb-words="73" data-nb-chars="453">V&nbsp;zadní místnosti se&nbsp;před chvilkou odehrála zuřivá rvačka mezi Nanou a&nbsp;Augustinou kvůli pekáči, protože ho&nbsp;obě chtěly vytřít. Celou čtvrthodinu poskakoval pekáč po&nbsp;zemi a&nbsp;rachotil jako starý kastrol. Teď ošetřovala Nana malého Viktora, kterému uvázla v&nbsp;krku kostička z&nbsp;husy. Mačkala velké kostky cukru. Přitom ještě dokázala sledovat, co&nbsp;se&nbsp;děje u&nbsp;velkého stolu. Každou chvíli přiběhla pro víno, pro chleba nebo pro maso, prý pro Štěpána a&nbsp;pro Pavlínku.</span></p>
          <p class="chunk" data-nb-ref-number="110" data-nb-words="10" data-nb-chars="66"><span class="idea" data-nb-ref-number="110" id="idea110" data-nb-words="10" data-nb-chars="66">„Tumáš, ať&nbsp;třeba praskneš!“ říkala jí&nbsp;Gervaisa. „Aspoň dáš pokoj.“</span></p>
          <p class="chunk" data-nb-ref-number="111" data-nb-words="18" data-nb-chars="110"><span class="idea" data-nb-ref-number="111" id="idea111" data-nb-words="18" data-nb-chars="110">Děti už&nbsp;nemohly, ale jedly přesto dál a&nbsp;ze samé bujnosti vyťukávaly vidličkami do&nbsp;talířů rytmus nábožné písně.</span></p>
          <p class="chunk" data-nb-ref-number="112" data-nb-words="89" data-nb-chars="511"><span class="idea" data-nb-ref-number="112" id="idea112" data-nb-words="89" data-nb-chars="511">Uprostřed toho kraválu se&nbsp;mezitím rozpředl rozhovor mezi starým Bru a&nbsp;maminkou Coupeauovou. Stařeček, který byl z&nbsp;jídla a&nbsp;pití ještě víc bledý, vyprávěl o&nbsp;svých synech, padlých v&nbsp;krymské válce. Jo, kdyby ti&nbsp;jeho mládenci byli naživu, měl by&nbsp;dnes co&nbsp;jíst. Ale matka Coupeauová se&nbsp;k&nbsp;němu naklonila a&nbsp;trochu ztěžklým jazykem mu&nbsp;říkala: „Jen nechte být, s&nbsp;dětmi si&nbsp;člověk taky užije svý! Podívejte já, každý by&nbsp;si&nbsp;myslel, že&nbsp;jsem tady šťastná, viďte? Ale kdepak! Kolikrát já&nbsp;se&nbsp;napláču… Ba&nbsp;ne, lepší je&nbsp;děti nemít.“</span></p>
          <p class="chunk" data-nb-ref-number="113" data-nb-words="4" data-nb-chars="27"><span class="idea" data-nb-ref-number="113" id="idea113" data-nb-words="4" data-nb-chars="27">Starý Bru pokyvoval hlavou.</span></p>
          <p class="chunk" data-nb-ref-number="114" data-nb-words="65" data-nb-chars="356"><span class="idea" data-nb-ref-number="114" id="idea114" data-nb-words="65" data-nb-chars="356">„Teď už&nbsp;mě&nbsp;nikde na&nbsp;práci nechtějí,“ šeptal. „Jsem moc starý. Když přijdu někam do&nbsp;dílny, mladí se&nbsp;mi&nbsp;smějí a&nbsp;ptají se&nbsp;mě, jestli jsem lakoval boty Jindřichu Čtvrtému… Loni jsem si&nbsp;ještě vydělal šest franků denně při natírání mostu; to&nbsp;musel člověk ležet na&nbsp;zádech a&nbsp;dole tekla řekla. Od&nbsp;té&nbsp;doby kašlu… Ale dneska už&nbsp;je&nbsp;se&nbsp;vším konec, odevšad mě&nbsp;vyhodili.“</span></p>
          <p class="chunk" data-nb-ref-number="115" data-nb-words="54" data-nb-chars="283"><span class="idea" data-nb-ref-number="115" id="idea115" data-nb-words="54" data-nb-chars="283">Podíval se&nbsp;na&nbsp;své ubohé ztuhlé ruce a&nbsp;dodal: „Bodejť, vždyť už&nbsp;taky k&nbsp;ničemu nejsem. Mají nakonec recht, já&nbsp;bych na&nbsp;jejich místě udělal to&nbsp;samý… Víte, celej malér je&nbsp;jenom v&nbsp;tom, že&nbsp;jsem ještě neumřel. Ano, to&nbsp;je&nbsp;ta&nbsp;chyba. Když už&nbsp;člověk nemůže dělat, tak si&nbsp;má&nbsp;lehnout a&nbsp;chcípnout.“</span></p>
          <p class="chunk" data-nb-ref-number="116" data-nb-words="27" data-nb-chars="162"><span class="idea" data-nb-ref-number="116" id="idea116" data-nb-words="27" data-nb-chars="162">„Já opravdu nechápu,“ vmísil se&nbsp;do&nbsp;toho Lorilleux, který je&nbsp;poslouchal, „jak to, že&nbsp;vláda pro vysloužilé dělníky něco neudělá… Četl jsem o&nbsp;tom onehdy v&nbsp;novinách…“</span></p>
          <p class="chunk" data-nb-ref-number="117" data-nb-words="100" data-nb-chars="637"><span class="idea" data-nb-ref-number="117" id="idea117" data-nb-words="100" data-nb-chars="637">Ale Poisson pokládal za&nbsp;svou povinnost zastat se&nbsp;vlády: „Dělníci nejsou vojáci!“ prohlásil. „Invalidovna je&nbsp;jenom pro vojáky. Nesmíte přece chtít nemožnosti.“ Podával se&nbsp;moučník. Uprostřed stolu se&nbsp;objevil savojský dort ve&nbsp;tvaru chrámu s&nbsp;kupolí a&nbsp;klenutým žebrovím z&nbsp;melounu. Na&nbsp;kupoli byla zastrčena umělá růže a&nbsp;vedle ní&nbsp;se&nbsp;na&nbsp;drátku houpal motýl ze&nbsp;stříbrného staniolu. Dvě kapky arabské gumy znázorňovaly na&nbsp;květu dvě kapky rosy. Vedle dortu stála hluboká mísa s&nbsp;kusem tvarohu a&nbsp;na druhé straně mísa s&nbsp;velikými pomačkanými jahodami, z&nbsp;nichž tekla šťáva. Ale ještě zbylo trochu salátu, velké listy hlávkového salátu, pokropené olejem.</span></p>
          <p class="chunk" data-nb-ref-number="118" data-nb-words="21" data-nb-chars="120"><span class="idea" data-nb-ref-number="118" id="idea118" data-nb-words="21" data-nb-chars="120">„Dejte si&nbsp;říct, paní Bochová, ještě trochu salátu!“ nutila ji&nbsp;přívětivě Gervaisa. „Však já&nbsp;vím, že&nbsp;vy&nbsp;ho&nbsp;máte moc ráda!“</span></p>
          <p class="chunk" data-nb-ref-number="119" data-nb-words="10" data-nb-chars="68"><span class="idea" data-nb-ref-number="119" id="idea119" data-nb-words="10" data-nb-chars="68">„Ne, kdepak, děkuju!“ odpověděla domovnice. „Už toho mám až&nbsp;takhle!“</span></p>
          <p class="chunk" data-nb-ref-number="120" data-nb-words="19" data-nb-chars="101"><span class="idea" data-nb-ref-number="120" id="idea120" data-nb-words="19" data-nb-chars="101">Pradlena se&nbsp;otočila na&nbsp;Virgínii, ale ta&nbsp;si&nbsp;strčila prst do&nbsp;úst, jako by&nbsp;si&nbsp;tam chtěla nahmatat jídlo.</span></p>
          <p class="chunk" data-nb-ref-number="121" data-nb-words="17" data-nb-chars="94"><span class="idea" data-nb-ref-number="121" id="idea121" data-nb-words="17" data-nb-chars="94">„Namouduši, už&nbsp;jsem plná až&nbsp;nahoru!“ řekla. „Není tam místo. Ani sousto už&nbsp;by&nbsp;se&nbsp;tam nevešlo.“</span></p>
          <p class="chunk" data-nb-ref-number="122" data-nb-words="29" data-nb-chars="182"><span class="idea" data-nb-ref-number="122" id="idea122" data-nb-words="29" data-nb-chars="182">„Ani kdybyste se&nbsp;trochu přinutila?“ naléhala s&nbsp;úsměvem Gervaisa. „Vždycky se&nbsp;nějaké místečko najde. Salát se&nbsp;dá&nbsp;jíst, i&nbsp;když člověk nemá hlad… Přece mi&nbsp;nenecháte ten salát zvadnout!“</span></p>
          <p class="chunk" data-nb-ref-number="123" data-nb-words="12" data-nb-chars="77"><span class="idea" data-nb-ref-number="123" id="idea123" data-nb-words="12" data-nb-chars="77">„Však si&nbsp;ho&nbsp;zítra sníte spařený,“ řekla paní Leratová. „Spařený je&nbsp;nejlepší.“</span></p>
          <p class="chunk" data-nb-ref-number="124" data-nb-words="58" data-nb-chars="353"><span class="idea" data-nb-ref-number="124" id="idea124" data-nb-words="58" data-nb-chars="353">Dámy odfukovaly a&nbsp;dívaly se&nbsp;lítostivě na&nbsp;salátovou mísu. Kle­menta vykládala, že&nbsp;jednou snědla na&nbsp;posezení tři svazečky řeřichy. Paní Putoisová ji&nbsp;přetrumfla, dokáže prý jíst hlávky salátu i&nbsp;ne­očištěné, jen tak je&nbsp;chroupat se&nbsp;solí. Všechny prý by&nbsp;se&nbsp;dovedly živit jenom salátem a&nbsp;spořádaly by&nbsp;ho&nbsp;celé škopky. A&nbsp;při tom hovoru dámy pomalu salát dojedly.</span></p>
          <p class="chunk" data-nb-ref-number="125" data-nb-words="13" data-nb-chars="84"><span class="idea" data-nb-ref-number="125" id="idea125" data-nb-words="13" data-nb-chars="84">„Já bych nejradši lezla po&nbsp;čtyřech po&nbsp;louce,“ prohlašovala domov­nice s&nbsp;plnými ústy.</span></p>
          <p class="chunk" data-nb-ref-number="126" data-nb-words="120" data-nb-chars="731"><span class="idea" data-nb-ref-number="126" id="idea126" data-nb-words="120" data-nb-chars="731">Pak se&nbsp;začalo vtipkovat nad dortem. Takový dort prý zmůžou jako nic. Přichází sice trochu pozdě, ale to&nbsp;nevadí, stejně mu&nbsp;dají co&nbsp;proto. I&nbsp;kdyby měli vybouchnout jako bomby, nenechají se&nbsp;přece vyvést z&nbsp;míry nějakými jahodami a&nbsp;dortem! Ostatně není nikterak naspěch, mají na&nbsp;to&nbsp;třeba celou noc! A&nbsp;mezitím si&nbsp;naložili na&nbsp;talíře jahody a&nbsp;tvaroh. Muži si&nbsp;zapálili dýmky. A&nbsp;protože značkové víno už&nbsp;bylo vypito, vrátili se&nbsp;zas k&nbsp;litrovým lahvím a&nbsp;popíjeli při kouření. Ale hosté si&nbsp;přáli, aby Gervaisa rozkrájela savojský dort hned. Poisson vstal, vzal růži a&nbsp;velice galantně ji&nbsp;za&nbsp;všeobecného potlesku podal hostitelce. Gervaisa si&nbsp;ji&nbsp;musela připíchnout špendlíkem na&nbsp;levou stranu prsou, vedle srdce. Motýl při každém pohybu poletoval.</span></p>
          <p class="chunk" data-nb-ref-number="127" data-nb-words="31" data-nb-chars="182"><span class="idea" data-nb-ref-number="127" id="idea127" data-nb-words="31" data-nb-chars="182">„Poslyšte!“ vykřikl Lorilleux, který na&nbsp;něco přišel. „Vždyť my&nbsp;vlastně jíme na&nbsp;vašem pracovním stole!… Tak se&nbsp;mi&nbsp;zdá, že&nbsp;se&nbsp;na&nbsp;něm ještě nikdy neudělal takový kus práce jako dneska!“</span></p>
          <p class="chunk" data-nb-ref-number="128" data-nb-words="57" data-nb-chars="376"><span class="idea" data-nb-ref-number="128" id="idea128" data-nb-words="57" data-nb-chars="376">Přestože to&nbsp;byla zlomyslná poznámka, měla velký úspěch. Ducha­plné narážky jen pršely. Klementa při každé lžíci jahod nezapomněla podotknout: „Šup tam žehličkou!“ A&nbsp;paní Putoisová tvrdila, že&nbsp;tvaroh je&nbsp;cítit škrobem. Lorilleuxová zas procedila, že&nbsp;je&nbsp;to&nbsp;opravdu povedené, projíst tak rychle peníze na&nbsp;stole, na&nbsp;kterém se&nbsp;tak těžce vydělaly. Rozpoutala se&nbsp;bouře smíchu a&nbsp;křiku.</span></p>
          <p class="chunk" data-nb-ref-number="129" data-nb-words="28" data-nb-chars="170"><span class="idea" data-nb-ref-number="129" id="idea129" data-nb-words="28" data-nb-chars="170">Ale najednou se&nbsp;ozval silný hlas a&nbsp;všichni rázem zmlkli. To&nbsp;Boche vstal, začal se&nbsp;švihácký pohupovat v&nbsp;bocích a&nbsp;spustil lechtivou písničku <em>Vulkán lásky</em> aneb <em>Svůdný voják</em>:</span></p>
        </section>
        <section>
          <p class="chunk" data-nb-ref-number="130" data-nb-words="8" data-nb-chars="46"><span class="idea" data-nb-ref-number="130" id="idea130" data-nb-words="8" data-nb-chars="46">To&nbsp;jsem já, Blavin, jenž všechny krásky svádí…</span></p>
        </section>
        <section>
          <p class="chunk" data-nb-ref-number="131" data-nb-words="93" data-nb-chars="575"><span class="idea" data-nb-ref-number="131" id="idea131" data-nb-words="93" data-nb-chars="575">Bouře potlesku uvítala první sloku. Ano, ano, zazpívají si! Každý si&nbsp;řekne svou písničku. Bude to&nbsp;velká legrace. A&nbsp;všichni se&nbsp;buďto opřeli lokty o&nbsp;stůl, anebo zády o&nbsp;opěradla židlí, pokyvovali hlavami při pěkných místech a&nbsp;při refrénu připíjeli. Zatracený Boche, ten se&nbsp;v&nbsp;těch rozpustilých písničkách vyzná! Rozesmál by&nbsp;i&nbsp;láhev s&nbsp;vodou, když napodoboval toho pěšáka s&nbsp;roztaženými prsty a&nbsp;čepicí v&nbsp;týle. Hned po&nbsp;<em>Vulkánu lásky</em> spustil <em>Baronku z&nbsp;Kozotřešti</em>, svoje parádní číslo. Když došel k&nbsp;třetí sloce, otočil se&nbsp;na&nbsp;Klementu a&nbsp;zpomaleným hlasem starého chlípníka skoro šeptal:</span></p>
        </section>
        <section>
          <p class="chunk" data-nb-ref-number="132" data-nb-words="21" data-nb-chars="110"><span class="idea" data-nb-ref-number="132" id="idea132" data-nb-words="4" data-nb-chars="26">Paní baronka večírek dává.<br></span>
            <span class="idea" data-nb-ref-number="133" id="idea133" data-nb-words="5" data-nb-chars="27">Čtyři sestry tam její jsou.<br></span>
            <span class="idea" data-nb-ref-number="134" id="idea134" data-nb-words="5" data-nb-chars="26">Tři brunety a&nbsp;jedna plavá,<br></span>
            <span class="idea" data-nb-ref-number="135" id="idea135" data-nb-words="7" data-nb-chars="31">Osm očí, z&nbsp;nichž točí se&nbsp;hlava…</span>
          </p>
        </section>
        <section>
          <p class="chunk" data-nb-ref-number="133" data-nb-words="20" data-nb-chars="129"><span class="idea" data-nb-ref-number="136" id="idea136" data-nb-words="20" data-nb-chars="129">Rozjařená společnost spustila refrén s&nbsp;sebou. Mužští dupali do&nbsp;taktu, dámy se&nbsp;chopily nožů a&nbsp;ťukaly do&nbsp;sklenic. Všichni hulákali:</span></p>
        </section>
        <section>
          <p class="chunk" data-nb-ref-number="134" data-nb-words="20" data-nb-chars="104"><span class="idea" data-nb-ref-number="137" id="idea137" data-nb-words="4" data-nb-chars="25">Tisíc láter! Kdopak platí<br></span>
            <span class="idea" data-nb-ref-number="138" id="idea138" data-nb-words="7" data-nb-chars="28">víno pro pa… pro pa… pro pa…<br></span>
            <span class="idea" data-nb-ref-number="139" id="idea139" data-nb-words="4" data-nb-chars="25">Tisíc láter! Kdopak platí<br></span>
            <span class="idea" data-nb-ref-number="140" id="idea140" data-nb-words="5" data-nb-chars="26">víno pro pa… pro pa-trolu!</span>
          </p>
        </section>
        <section>
          <p class="chunk" data-nb-ref-number="135" data-nb-words="64" data-nb-chars="378"><span class="idea" data-nb-ref-number="141" id="idea141" data-nb-words="64" data-nb-chars="378">Sklo ve&nbsp;výkladní skříni řinčelo a&nbsp;mušelínové záclony poletovaly od&nbsp;mohutného dechu zpěváků. Mezitím se&nbsp;Virgínie už&nbsp;dvakrát vytratila a&nbsp;pokaždé, když se&nbsp;vrátila, se&nbsp;naklonila k&nbsp;Gervaise a&nbsp;šeptala jí&nbsp;něco do&nbsp;ucha. Teď se&nbsp;vrátila potřetí a&nbsp;za všeobecného kraválu jí&nbsp;řekla: „Milá drahá, pořád ještě sedí u&nbsp;Františka a&nbsp;dělá, jako by&nbsp;četl noviny… To&nbsp;má&nbsp;určitě něco nekalého za&nbsp;lubem.“</span></p>
          <p class="chunk" data-nb-ref-number="136" data-nb-words="14" data-nb-chars="96"><span class="idea" data-nb-ref-number="142" id="idea142" data-nb-words="14" data-nb-chars="96">Mluvila o&nbsp;Lantierovi. To&nbsp;chodila takhle pozorovat jeho. Při každé nové zprávě Gervaisa zvážněla.</span></p>
          <p class="chunk" data-nb-ref-number="137" data-nb-words="5" data-nb-chars="25"><span class="idea" data-nb-ref-number="143" id="idea143" data-nb-words="5" data-nb-chars="25">„A&nbsp;je opilý?“ zeptala se.</span></p>
          <p class="chunk" data-nb-ref-number="138" data-nb-words="17" data-nb-chars="105"><span class="idea" data-nb-ref-number="144" id="idea144" data-nb-words="17" data-nb-chars="105">„Právě že&nbsp;není!“ odpověděla Virgínie. „Vypadá docela klidně a&nbsp;usedle. To&nbsp;mi&nbsp;na&nbsp;tom dělá největší starost.</span></p>
          <p class="chunk" data-nb-ref-number="139" data-nb-words="14" data-nb-chars="73"><span class="idea" data-nb-ref-number="145" id="idea145" data-nb-words="14" data-nb-chars="73">Proč sedí ve&nbsp;vinárně, když je&nbsp;klidný? Pane bože, jen aby se&nbsp;nic nestalo!“</span></p>
          <p class="chunk" data-nb-ref-number="140" data-nb-words="73" data-nb-chars="478"><span class="idea" data-nb-ref-number="146" id="idea146" data-nb-words="73" data-nb-chars="478">Vyděšená Gervaisa ji&nbsp;poprosila, aby o&nbsp;tom nikomu neříkala. Najednou se&nbsp;rozhostilo hluboké ticho. To&nbsp;právě vstala paní Putoisová a&nbsp;začala zpívat <em>Vzhůru, plavci, na&nbsp;piráty!</em> Všichni stolovníci ji&nbsp;mlčky a&nbsp;soustředěně sledovali, dokonce i&nbsp;Poisson položil dýmku na&nbsp;stůl, aby mohl v&nbsp;klidu poslouchat. Stála vzpřímená, malá a&nbsp;rozkacená, s&nbsp;bledým obličejem pod černým čepečkem. Levou pěstí šermovala před sebou a&nbsp;s&nbsp;přesvědčivou hrdostí zaburácela hlasem, který byl silnější než ona sama:</span></p>
        </section>
        <section>
          <p class="chunk" data-nb-ref-number="141" data-nb-words="34" data-nb-chars="188"><span class="idea" data-nb-ref-number="147" id="idea147" data-nb-words="5" data-nb-chars="24">Pirát smělý za&nbsp;námi pádí<br></span>
            <span class="idea" data-nb-ref-number="148" id="idea148" data-nb-words="6" data-nb-chars="25">jak o&nbsp;závod, vítr v&nbsp;zádi!<br></span>
            <span class="idea" data-nb-ref-number="149" id="idea149" data-nb-words="4" data-nb-chars="24">Ať&nbsp;se&nbsp;těší, flibustýři<sup id="fnref:2"><a href="#fn:2" class="footnote-ref" role="doc-noteref">2</a></sup>!<br></span>
            <span class="idea" data-nb-ref-number="150" id="idea150" data-nb-words="5" data-nb-chars="23">Naše zbraně na&nbsp;ně&nbsp;míří!<br></span>
            <span class="idea" data-nb-ref-number="151" id="idea151" data-nb-words="4" data-nb-chars="25">Ke&nbsp;kanónům, hoši, spějte,<br></span>
            <span class="idea" data-nb-ref-number="152" id="idea152" data-nb-words="4" data-nb-chars="25">rumu sdostatek si&nbsp;přejte!<br></span>
            <span class="idea" data-nb-ref-number="153" id="idea153" data-nb-words="3" data-nb-chars="22">Vás, piráti, lupičové,<br></span>
            <span class="idea" data-nb-ref-number="154" id="idea154" data-nb-words="3" data-nb-chars="20">čeká lano stožárové!</span>
          </p>
        </section>
        <section>
          <p class="chunk" data-nb-ref-number="142" data-nb-words="51" data-nb-chars="363"><span class="idea" data-nb-ref-number="155" id="idea155" data-nb-words="51" data-nb-chars="363">Tohle bylo něco vážnějšího. Však to&nbsp;taky člověku dávalo zatraceně živou představu! Poisson, který cestoval po&nbsp;moři, přikyvoval k&nbsp;jednotlivým podrobnostem. Všichni ostatně cítili, že&nbsp;tahle písnička odpovídá citům paní Putoisové. Coupeau se&nbsp;naklonil a&nbsp;vyprávěl, jak paní Putoisová jednou večer zpohlavkovala v&nbsp;Pouletově ulici čtyři mužské, kteří ji&nbsp;chtěli zneuctít.</span></p>
          <p class="chunk" data-nb-ref-number="143" data-nb-words="463" data-nb-chars="2947"><span class="idea" data-nb-ref-number="156" id="idea156" data-nb-words="463" data-nb-chars="2947">Gervaisa zatím za&nbsp;pomoci maminky Coupeauové podávala kávu, třebaže hosté ještě dojídali savojský dort. Ale nenechali ji&nbsp;sednout, všichni křičeli, že&nbsp;je&nbsp;teď řada na&nbsp;ní. Bránila se, v&nbsp;obličeji bledá, a&nbsp;vypadala tak nesvá, že&nbsp;se&nbsp;jí&nbsp;ptali, jestli ji&nbsp;netlačí husa v&nbsp;žaludku. Zanotovala tedy slabým a&nbsp;tichým hlasem: <em>Ach, nechte mě&nbsp;spát!</em> Když došla k&nbsp;refrénu, kde je&nbsp;řeč o&nbsp;touze po&nbsp;spánku plném krásných snů, přivřela trochu oči a&nbsp;zamlžený pohled upřela do&nbsp;tmy na&nbsp;ulici. Hned potom se&nbsp;Poisson toporným pohybem hlavy rázně uklonil dámám a&nbsp;spustil pijáckou píseň <em>Ta francouzská vína</em>. Ale zpíval, jako když tahá kočku za&nbsp;ocas, a&nbsp;jedině poslední slova, vlastenecká, měla úspěch, protože když přišla řeč na&nbsp;tříbarevný prapor, zvedl sklenici vysoko nad hlavu, rozmáchl se&nbsp;a&nbsp;celou si&nbsp;ji&nbsp;vlil do&nbsp;otevřených úst. Pak přišla řada na&nbsp;romance; paní Bochová zpívala barkarolu o&nbsp;Benátkách a&nbsp;o&nbsp;gondoliérech, Lorilleuxová zas bolero o&nbsp;Seville a&nbsp;andaluských krasavicích, a&nbsp;Lorilleux dokonce spustil o&nbsp;vůních Arábie a&nbsp;o&nbsp;láskách tanečnice Fatimy. Kolem umaštěného stolu, ve&nbsp;vzduchu ztěžklém výdechy špatného trávení se&nbsp;rozvíraly nazlátlé obzory, míhaly se&nbsp;šíje bílé jako ze&nbsp;slonoviny, ebenové vlasy, polibky při měsíčku za&nbsp;zvuku kytar a&nbsp;bajadéry, rozsévající kolem sebe déšť perel a&nbsp;drahokamů. Mužští blaženě kouřily dýmky, dámy se&nbsp;usmívaly podvědomou rozkoší a&nbsp;všichni zmírali touhou být tam někde daleko a&nbsp;dýchat ty&nbsp;nádherné vůně. Když potom Klementa s&nbsp;hrdelním tremolem zacukrovala <em>Udělejte hnízdečko</em>, vyvolalo to&nbsp;také velké potěšení, protože to&nbsp;připomínalo venkov, poletující ptáčky, tanec pod zeleným loubím, květiny s&nbsp;medovými kalíšky, zkrátka všechno, co&nbsp;vídali ve&nbsp;Vincenneském lesíku, když se&nbsp;tam v&nbsp;neděli vypravili na&nbsp;pečeného králíka. Ale Virgínie přišla zase s&nbsp;veselou a&nbsp;spustila <em>Moji kořaličku</em>: napodobovala markytánku; jednu ruku si&nbsp;opřela v&nbsp;bok a&nbsp;druhou nalévala do&nbsp;prázdna, obracejíc zápěstí. Všichni se&nbsp;tak rozjařili, že&nbsp;začali prosit maminku Coupeauovou, aby zazpívala <em>Myšku</em>. Stará paní nechtěla a&nbsp;dušovala se, že&nbsp;takovouhle nemravnost ani neumí. Nakonec však přece jen spustila tenkým nakřáplým hláskem a&nbsp;ve vrásčitém obličeji s&nbsp;malýma živýma očkama znázorňovala všelijaké narážky, jak si&nbsp;slečna Lízinka zděšeně tiskne sukně, když vidí myš. Celý stůl se&nbsp;smál, ani ženy nedokázaly zachovat vážnou tvář a&nbsp;blýskaly po&nbsp;sousedech planoucíma očima. Vždyť to&nbsp;nakonec není nic neslušného, v&nbsp;té písničce není ani jediné sprosté slovo. Boche, aby to&nbsp;náležitě znázornil, jezdil rukou uhlířce po&nbsp;lýtkách. Mohlo to&nbsp;skončit všelijak, ale Goujet si&nbsp;na&nbsp;Gervaisin prosebný pohled vyžádal ticho a&nbsp;zaburácel hlubokým basem <em>Abd-el-Kaderovo loučení</em>, čímž si&nbsp;rázem zjednal úctu. Panečku, to&nbsp;je&nbsp;ale hlas! Dunělo to&nbsp;zpod jeho krásného zlatého plnovousu jako z&nbsp;nějaké lesklé polnice. Když zazpíval „Ó&nbsp;ty má&nbsp;ušlechtilá družko!“&nbsp;– jak v&nbsp;té písni válečník oplakává svou černou klisnu&nbsp;–, všechna srdce se&nbsp;rozbušila a&nbsp;společnost mu&nbsp;tleskala ještě dřív, než byl konec, tak silně křičel.</span></p>
          <p class="chunk" data-nb-ref-number="144" data-nb-words="22" data-nb-chars="132"><span class="idea" data-nb-ref-number="157" id="idea157" data-nb-words="22" data-nb-chars="132">„A&nbsp;teď vy, tatíku Bru, teďko vy!“ ozvala se&nbsp;maminka Coupeauová. „Zazpívejte nám taky tu&nbsp;svou. Však ty&nbsp;starý písničky jsou nejhezčí!“</span></p>
          <p class="chunk" data-nb-ref-number="145" data-nb-words="76" data-nb-chars="453"><span class="idea" data-nb-ref-number="158" id="idea158" data-nb-words="76" data-nb-chars="453">A&nbsp;celá společnost se&nbsp;otočila k&nbsp;starci; přemlouvali ho, pobízeli. Ale ten jen seděl jako zařezaný, tupě na&nbsp;všechny zíral a&nbsp;obracel na&nbsp;ně&nbsp;obličej nehybný jako maska ze&nbsp;staré vydělané kůže. Zeptali se&nbsp;ho, jestli zná písničku <em>Pět samohlásek</em>. Sklonil hlavu; nevzpomíná si&nbsp;prý, všechny písničky ze&nbsp;starých dobrých časů už&nbsp;se&nbsp;mu&nbsp;v&nbsp;hlavě nějak popletly. Ale když už&nbsp;se&nbsp;chystali ho&nbsp;nechat na&nbsp;pokoji, najednou, jako by&nbsp;se&nbsp;rozpomněl, zasípal dutým hrobovým hlasem:</span></p>
        </section>
        <section>
          <p class="chunk" data-nb-ref-number="146" data-nb-words="12" data-nb-chars="44"><span class="idea" data-nb-ref-number="159" id="idea159" data-nb-words="6" data-nb-chars="21">Tra la&nbsp;la, tra la&nbsp;la,<br></span>
            <span class="idea" data-nb-ref-number="160" id="idea160" data-nb-words="6" data-nb-chars="23">tra la, tra la, tra la!</span>
          </p>
        </section>
        <section>
          <p class="chunk" data-nb-ref-number="147" data-nb-words="31" data-nb-chars="213"><span class="idea" data-nb-ref-number="161" id="idea161" data-nb-words="31" data-nb-chars="213">Obličej mu&nbsp;oživl; ten popěvek v&nbsp;něm zřejmě vyvolal vzpomínku na&nbsp;dávno zapomenuté radosti, vzpomínku, kterou dovedl vychutnat jen on&nbsp;sám, naslouchaje s&nbsp;dětinským okouzlením svému vlastnímu hlasu, čím dál dutějšímu:</span></p>
        </section>
        <section>
          <p class="chunk" data-nb-ref-number="148" data-nb-words="13" data-nb-chars="47"><span class="idea" data-nb-ref-number="162" id="idea162" data-nb-words="6" data-nb-chars="21">Tra la&nbsp;la, tra la&nbsp;la,<br></span>
            <span class="idea" data-nb-ref-number="163" id="idea163" data-nb-words="7" data-nb-chars="26">tra la, tra la, tra la&nbsp;la!</span>
          </p>
        </section>
        <section>
          <p class="chunk" data-nb-ref-number="149" data-nb-words="20" data-nb-chars="129"><span class="idea" data-nb-ref-number="164" id="idea164" data-nb-words="20" data-nb-chars="129">„Poslyšte, miláčku, už&nbsp;jsem tam byla zas,“ zašeptala Virgínie Gervaise. „Víte, nedalo mi&nbsp;to… Tak Lantier už&nbsp;od&nbsp;Františka zmizel!“</span></p>
          <p class="chunk" data-nb-ref-number="150" data-nb-words="8" data-nb-chars="49"><span class="idea" data-nb-ref-number="165" id="idea165" data-nb-words="8" data-nb-chars="49">„A&nbsp;nepotkala jste ho&nbsp;venku?“ zeptala se&nbsp;pradlena.</span></p>
          <p class="chunk" data-nb-ref-number="151" data-nb-words="32" data-nb-chars="176"><span class="idea" data-nb-ref-number="166" id="idea166" data-nb-words="32" data-nb-chars="176">„Ne, šla jsem rychle a&nbsp;ani mě&nbsp;nenapadlo se&nbsp;dívat.“ Ale vtom zvedla Virgínie hlavu, zarazila se&nbsp;a&nbsp;tlumeně vykřikla: „Pane bože…! On&nbsp;je&nbsp;támhle naproti na&nbsp;chodníku a&nbsp;dívá se&nbsp;sem!“</span></p>
          <p class="chunk" data-nb-ref-number="152" data-nb-words="104" data-nb-chars="627"><span class="idea" data-nb-ref-number="167" id="idea167" data-nb-words="104" data-nb-chars="627">Gervaisa, úplně zkoprnělá, se&nbsp;tam kradmo podívala. Na&nbsp;ulici se&nbsp;shromáždil shluk lidí a&nbsp;všichni poslouchali, jak společnost zpívá. Hokynářští příručí, prodavačka drobů a&nbsp;malý hodinář tam stáli v&nbsp;hloučku a&nbsp;tvářili se, jako by&nbsp;byli na&nbsp;divadle. Bylo tam i&nbsp;pár vojáků, měšťáci v&nbsp;šosatých svrchnících a&nbsp;tři asi pětileté nebo šestileté holčičky, které se&nbsp;držely za&nbsp;ruce a&nbsp;nesmírně vážně přihlížely s&nbsp;okouzleným výrazem. A&nbsp;v&nbsp;první řadě opravdu stál Lantier, poslouchal a&nbsp;klidně se&nbsp;díval dovnitř. To&nbsp;je&nbsp;tedy namouduši drzost! Gervaisa cítila, jak jí&nbsp;mráz přeběhl od&nbsp;nohou až&nbsp;k&nbsp;srdci, a&nbsp;neodvažovala se&nbsp;ani pohnout; tatík Bru zpíval dál:</span></p>
        </section>
        <section>
          <p class="chunk" data-nb-ref-number="153" data-nb-words="13" data-nb-chars="47"><span class="idea" data-nb-ref-number="168" id="idea168" data-nb-words="6" data-nb-chars="21">Tra la&nbsp;la, tra la&nbsp;la,<br></span>
            <span class="idea" data-nb-ref-number="169" id="idea169" data-nb-words="7" data-nb-chars="26">tra la, tra la, tra la&nbsp;la!</span>
          </p>
        </section>
        <section>
          <p class="chunk" data-nb-ref-number="154" data-nb-words="27" data-nb-chars="152"><span class="idea" data-nb-ref-number="170" id="idea170" data-nb-words="27" data-nb-chars="152">„Tak dost, kamaráde! To&nbsp;už&nbsp;doopravdy stačí!“ zarazil ho&nbsp;Coupeau. „Znáte ji&nbsp;celou až&nbsp;do&nbsp;konce? Tak nám ji&nbsp;zazpíváte zas někdy jindy, až&nbsp;budeme v&nbsp;náladě!“</span></p>
          <p class="chunk" data-nb-ref-number="155" data-nb-words="104" data-nb-chars="581"><span class="idea" data-nb-ref-number="171" id="idea171" data-nb-words="104" data-nb-chars="581">Kolem se&nbsp;ozval smích. Stařec se&nbsp;zarazil, podíval se&nbsp;bezvýraznýma očima kolem dokola a&nbsp;znovu upadl do&nbsp;té&nbsp;své zadumané živočišné tuposti. Káva byla vypita a&nbsp;klempíř si&nbsp;zase řekl o&nbsp;víno. Klementa se&nbsp;právě znovu pustila do&nbsp;jahod. Na&nbsp;chvíli přestali zpívat a&nbsp;řeč se&nbsp;stočila na&nbsp;ženu, kterou ráno našli ve&nbsp;vedlejším domě oběšenou. Teď byla na&nbsp;řadě paní Leratová, ale musela se&nbsp;na&nbsp;to&nbsp;zpívání připravit; namočila cíp ubrousku do&nbsp;skleničky s&nbsp;vodou a&nbsp;přiložila si&nbsp;jej na&nbsp;spánky, protože prý je&nbsp;jí&nbsp;příliš horko. Pak si&nbsp;řekla o&nbsp;trošku likéru, jen tak slzičku, vypila ji&nbsp;a&nbsp;dlouho si&nbsp;utírala rty.</span></p>
          <p class="chunk" data-nb-ref-number="156" data-nb-words="8" data-nb-chars="58"><span class="idea" data-nb-ref-number="172" id="idea172" data-nb-words="8" data-nb-chars="58">„Tak tedy <em>Opuštěné dítě</em>, ano?“ zašeptala. <em>„Opuštěné dítě…“</em></span></p>
          <p class="chunk" data-nb-ref-number="157" data-nb-words="16" data-nb-chars="92"><span class="idea" data-nb-ref-number="173" id="idea173" data-nb-words="16" data-nb-chars="92">Vstala v&nbsp;celé své výšce, mužsky hranatá, s&nbsp;kostnatým nosem a&nbsp;rameny jako četník, a&nbsp;spustila:</span></p>
        </section>
        <section>
          <p class="chunk" data-nb-ref-number="158" data-nb-words="21" data-nb-chars="124"><span class="idea" data-nb-ref-number="174" id="idea174" data-nb-words="4" data-nb-chars="31">Dítě ztracené, matkou odložené,<br></span>
            <span class="idea" data-nb-ref-number="175" id="idea175" data-nb-words="6" data-nb-chars="32">útulek svůj vždy najde v&nbsp;chrámě.<br></span>
            <span class="idea" data-nb-ref-number="176" id="idea176" data-nb-words="5" data-nb-chars="30">Leč přece není zcela opuštěné,<br></span>
            <span class="idea" data-nb-ref-number="177" id="idea177" data-nb-words="6" data-nb-chars="31">Bůh drží nad ním ochranné rámě.</span>
          </p>
        </section>
        <section>
          <p class="chunk" data-nb-ref-number="159" data-nb-words="33" data-nb-chars="180"><span class="idea" data-nb-ref-number="178" id="idea178" data-nb-words="33" data-nb-chars="180">Plačtivě protahovala tóny a&nbsp;hlas se&nbsp;jí&nbsp;při některých slovech třásl. Obracela oči v&nbsp;sloup a&nbsp;zvedala je&nbsp;k&nbsp;nebi, zatímco pravou rukou mávala před hrudí a&nbsp;dojatě si&nbsp;ji&nbsp;tiskla na&nbsp;srdce.</span></p>
          <p class="chunk" data-nb-ref-number="160" data-nb-words="167" data-nb-chars="1055"><span class="idea" data-nb-ref-number="179" id="idea179" data-nb-words="167" data-nb-chars="1055">Najednou Gervaisa, zmučená Lantierovou přítomností, nemohla zadržet pláč. Zdálo se&nbsp;jí, že&nbsp;ta&nbsp;píseň vyjadřuje její trápení, že&nbsp;ona je&nbsp;tím ubohým, opuštěným dítětem, které musí Bůh ochránit. Klementa, namol opilá, začala nahlas škytat, položila hlavu na&nbsp;stůl a&nbsp;rozbrečela se&nbsp;do&nbsp;ubrusu. Nastalo rozechvělé ticho. Dámy vytáhly kapesníky, utíraly si&nbsp;oči a&nbsp;dívaly se&nbsp;zpříma, protože byly na&nbsp;svoje pohnutí pyšné. Muži se&nbsp;dívali se&nbsp;skloněnými čely upřeně před sebe a&nbsp;mrkali. Poisson, jak se&nbsp;zajíkal a&nbsp;tiskl zuby, překousl dvakrát náustek dýmky a&nbsp;vyplivl kousky na&nbsp;zem, nepřestávaje při tom kouřit. Boche, který nechal ruku uhlířce na&nbsp;koleně, ji&nbsp;přestal štípat, protože dostal výčitky svědomí, a&nbsp;zachvátila ho&nbsp;jakási neurčitá vážnost; po&nbsp;tvářích se&nbsp;mu&nbsp;koulely dvě velikánské slzy. Všichni ti&nbsp;mazavkové byli zlinkovaní jak zákon káže, ale přitom naměkko jako beránci. Víno z&nbsp;nich přetékalo očima. Když se&nbsp;ozval znovu refrén, ještě pomaleji a&nbsp;ještě plačtivěji, nikdo se&nbsp;už&nbsp;neudržel a&nbsp;všichni se&nbsp;rozbrečeli do&nbsp;talířů, rozpínali si&nbsp;pásky a&nbsp;div se&nbsp;nerozskočili dojetím.</span></p>
          <p class="chunk" data-nb-ref-number="161" data-nb-words="78" data-nb-chars="454"><span class="idea" data-nb-ref-number="180" id="idea180" data-nb-words="78" data-nb-chars="454">Ale Gervaisa a&nbsp;Virgínie se&nbsp;volky nevolky musely pořád dívat na&nbsp;protější chodník. Teď už&nbsp;i&nbsp;paní Bochová uviděla Lantiera a&nbsp;zlehka vykřikla, ale nepřestala si&nbsp;rozmazávat slzy po&nbsp;obličeji. Všechny tři dělaly poděšené obličeje a&nbsp;mimoděk po&nbsp;sobě pomrkávaly. Pane na&nbsp;nebi, kdyby se&nbsp;tak Coupeau otočil a&nbsp;uviděl ho! To&nbsp;by&nbsp;byla mela! Ti&nbsp;by&nbsp;se&nbsp;určitě zamordovali! A&nbsp;chovaly se&nbsp;tak dokonale nenápadně, že&nbsp;se&nbsp;jich klempíř nakonec zeptal: „Na copak se&nbsp;to&nbsp;tam díváte?“</span></p>
          <p class="chunk" data-nb-ref-number="162" data-nb-words="5" data-nb-chars="30"><span class="idea" data-nb-ref-number="181" id="idea181" data-nb-words="5" data-nb-chars="30">Vyklonil se&nbsp;a&nbsp;uviděl Lantiera.</span></p>
          <p class="chunk" data-nb-ref-number="163" data-nb-words="28" data-nb-chars="165"><span class="idea" data-nb-ref-number="182" id="idea182" data-nb-words="28" data-nb-chars="165">„Hrom do&nbsp;toho, no&nbsp;tohle už&nbsp;tedy přestává všecko!“ procedil mezi zuby. „Ten lump špinavá! Ten lump špinavá… Ne, to&nbsp;už&nbsp;doopravdy přestává všecko. Tomu se&nbsp;udělá konec…“</span></p>
          <p class="chunk" data-nb-ref-number="164" data-nb-words="24" data-nb-chars="155"><span class="idea" data-nb-ref-number="183" id="idea183" data-nb-words="24" data-nb-chars="155">A&nbsp;protože už&nbsp;vstával a&nbsp;koktal strašlivé výhrůžky, zaprosila Gervaisa tiše: „Poslouchej… snažně tě&nbsp;prosím… nech ten nůž… Zůstaň sedět, ať&nbsp;se&nbsp;nestane malér!“</span></p>
          <p class="chunk" data-nb-ref-number="165" data-nb-words="43" data-nb-chars="260"><span class="idea" data-nb-ref-number="184" id="idea184" data-nb-words="43" data-nb-chars="260">Virgínie mu&nbsp;musela vzít z&nbsp;ruky nůž, který popadl na&nbsp;stole. Ale nemohla mu&nbsp;zabránit, aby šel ven za&nbsp;Lantierem. Ostatní stolovníci si&nbsp;při tom vzrůstajícím dojetí ani ničeho nevšimli a&nbsp;plakali čím dál tím víc, zatímco paní Leratová zpívala se&nbsp;srdceryvným výrazem:</span></p>
        </section>
        <section>
          <p class="chunk" data-nb-ref-number="166" data-nb-words="13" data-nb-chars="71"><span class="idea" data-nb-ref-number="185" id="idea185" data-nb-words="4" data-nb-chars="22">Sirota nebohá tam leží<br></span>
            <span class="idea" data-nb-ref-number="186" id="idea186" data-nb-words="5" data-nb-chars="23">a&nbsp;její pláč slyší stěží<br></span>
            <span class="idea" data-nb-ref-number="187" id="idea187" data-nb-words="4" data-nb-chars="26">jen lesní stromy velikáni.</span>
          </p>
        </section>
        <section>
          <p class="chunk" data-nb-ref-number="167" data-nb-words="189" data-nb-chars="1145"><span class="idea" data-nb-ref-number="188" id="idea188" data-nb-words="189" data-nb-chars="1145">Poslední verš zanikl v&nbsp;bouři všeobecného vzlykotu. Paní Putoi­sová se&nbsp;zrovna chtěla napít, ale přemohlo ji&nbsp;takové dojetí, že&nbsp;vylila víno na&nbsp;ubrus. Gervaisa zatím seděla strnulá hrůzou, tiskla si&nbsp;zaťatou pěst na&nbsp;ústa, aby nekřičela, a&nbsp;zavírala oči zděšením, protože každou chvíli čekala, že&nbsp;uvidí, jak jeden z&nbsp;těch dvou klesá mrtev uprostřed ulice. Virgínie a&nbsp;paní Bochová také pozorovaly s&nbsp;velkým zájmem ten výstup. Coupeau, jak ho&nbsp;venku udeřil čerstvý vzduch, se&nbsp;málem posadil do&nbsp;stružky, když se&nbsp;chtěl vrhnout na&nbsp;Lantiera. Ten ani nevytáhl ruce z&nbsp;kapes a&nbsp;jen trochu uhnul stranou. Oba si&nbsp;teď nadávali, zvlášť klempíř nemohl přijít druhému na&nbsp;jméno, nadával mu&nbsp;prašivých sviní a&nbsp;říkal, že&nbsp;mu&nbsp;rozpáře břicho. Bylo jen slyšet směsici rozzlobených hlasů a&nbsp;vidět, jak zuřivě rozkládají rukama, div si&nbsp;je&nbsp;nevykloubili, jako by&nbsp;se&nbsp;chtěli fackovat. Gervaisa neměla daleko k&nbsp;mdlobám a&nbsp;zavírala oči, protože už&nbsp;to&nbsp;trvalo příliš dlouho a&nbsp;protože si&nbsp;ustavičně myslela, že&nbsp;si&nbsp;co&nbsp;nevidět ukousnou nos, jak stáli těsně u&nbsp;sebe, tváří v&nbsp;tvář. Potom, když už&nbsp;nic neslyšela, zase otevřela oči a&nbsp;zůstala celá zkoprnělá, když viděla, že&nbsp;spolu docela klidně hovoří.</span></p>
          <p class="chunk" data-nb-ref-number="168" data-nb-words="14" data-nb-chars="87"><span class="idea" data-nb-ref-number="189" id="idea189" data-nb-words="14" data-nb-chars="87">A&nbsp;znovu se&nbsp;ozval tremolující a&nbsp;plačtivý hlas paní Leratové, která začínala další sloku:</span></p>
        </section>
        <section>
          <p class="chunk" data-nb-ref-number="169" data-nb-words="7" data-nb-chars="47"><span class="idea" data-nb-ref-number="190" id="idea190" data-nb-words="4" data-nb-chars="24">Druhý den tam polomrtvou<br></span>
            <span class="idea" data-nb-ref-number="191" id="idea191" data-nb-words="3" data-nb-chars="23">nalezli sirotu nebohou…</span>
          </p>
        </section>
        <section>
          <p class="chunk" data-nb-ref-number="170" data-nb-words="12" data-nb-chars="91"><span class="idea" data-nb-ref-number="192" id="idea192" data-nb-words="12" data-nb-chars="91">„Jsou to&nbsp;ale některý ženský potvory!“ prohlásila paní Lorilleuxová za&nbsp;všeobecného souhlasu.</span></p>
          <p class="chunk" data-nb-ref-number="171" data-nb-words="100" data-nb-chars="588"><span class="idea" data-nb-ref-number="193" id="idea193" data-nb-words="100" data-nb-chars="588">Gervaisa se&nbsp;tázavě podívala na&nbsp;paní Bochovou a&nbsp;na Virgínii. Že&nbsp;by&nbsp;se&nbsp;to&nbsp;nějak urovnalo? Coupeau s&nbsp;Lantierem tam na&nbsp;chodníku spolu pořád ještě mluvili. Tu&nbsp;a&nbsp;tam si&nbsp;ještě nadávali, ale už&nbsp;nějak mírněji. Říkali si&nbsp;„ty chlape mizerná“, ale takovým docela přátelským tónem. Protože se&nbsp;na&nbsp;ně&nbsp;lidé dívali, začali se&nbsp;spolu procházet před domem a&nbsp;každých pár kroků se&nbsp;zas obraceli. Dostali se&nbsp;do&nbsp;velice živého hovoru. Najednou jako by&nbsp;se&nbsp;Coupeau začal znovu rozčilovat, zatímco druhý odmítal a&nbsp;dělal drahoty. A&nbsp;nakonec sám klempíř přivlekl Lantiera přes ulici ke&nbsp;krámu a&nbsp;přinutil ho&nbsp;vejít dovnitř.</span></p>
          <p class="chunk" data-nb-ref-number="172" data-nb-words="24" data-nb-chars="143"><span class="idea" data-nb-ref-number="194" id="idea194" data-nb-words="24" data-nb-chars="143">„Když vám povídám, že&nbsp;vás zvu upřímně!“ křičel. „Vypijete si&nbsp;s&nbsp;námi skleničku vína… Chlapi jsou přece chlapi, ne? A&nbsp;vždycky se&nbsp;spolu dohodnou…“</span></p>
          <p class="chunk" data-nb-ref-number="173" data-nb-words="12" data-nb-chars="77"><span class="idea" data-nb-ref-number="195" id="idea195" data-nb-words="12" data-nb-chars="77">Paní Leratová končila poslední sloku. Dámy žmoulaly kapesníky a&nbsp;zpívaly s&nbsp;ní:</span></p>
        </section>
        <section>
          <p class="chunk" data-nb-ref-number="174" data-nb-words="6" data-nb-chars="31"><span class="idea" data-nb-ref-number="196" id="idea196" data-nb-words="6" data-nb-chars="31">Bůh drží nad ním ochranné rámě.</span></p>
        </section>
        <section>
          <p class="chunk" data-nb-ref-number="175" data-nb-words="104" data-nb-chars="659"><span class="idea" data-nb-ref-number="197" id="idea197" data-nb-words="104" data-nb-chars="659">Zpěvačka sklízela vavříny; posadila se&nbsp;a&nbsp;tvářila se&nbsp;vyčerpaně. Požádala, aby jí&nbsp;dali trochu napít, protože prý do&nbsp;téhle písně vkládá vždycky tolik citu, že&nbsp;má&nbsp;strach, aby si&nbsp;nepocuchala nějaký nerv. Celý stůl mezitím vyvaloval oči na&nbsp;Lantiera, který seděl klidně vedle Coupeaua, jedl už&nbsp;poslední zbylý kousek savojského dortu a&nbsp;namáčel si&nbsp;jej do&nbsp;vína. Kromě Virgínie a&nbsp;paní Bochové ho&nbsp;nikdo neznal. Lorilleuxovi sice čenichali nějaké pletichy, ale nevěděli nic určitého, a&nbsp;tak se&nbsp;jen tvářili upjatě. Goujetovi neušlo, jak je&nbsp;Gervaisa rozčilená, a&nbsp;díval se&nbsp;na&nbsp;nově příchozího úkosem. Protože nastalo rozpačité ticho, řekl Coupeau prostě: „To je&nbsp;jeden kamarád.“</span></p>
          <p class="chunk" data-nb-ref-number="176" data-nb-words="15" data-nb-chars="78"><span class="idea" data-nb-ref-number="198" id="idea198" data-nb-words="15" data-nb-chars="78">Pak se&nbsp;obrátil k&nbsp;ženě: „Tak sebou trochu hni…! Snad je&nbsp;tam ještě trochu kafe?“</span></p>
          <p class="chunk" data-nb-ref-number="177" data-nb-words="148" data-nb-chars="862"><span class="idea" data-nb-ref-number="199" id="idea199" data-nb-words="148" data-nb-chars="862">Gervaisa se&nbsp;mírně a&nbsp;trochu přihlouple dívala z&nbsp;jednoho na&nbsp;druhého. V&nbsp;první chvíli, když přivlekl jejího bývalého milence do&nbsp;krámu, se&nbsp;bezděčně chytila oběma rukama za&nbsp;hlavu, jako to&nbsp;dělávala za&nbsp;bouřky, když blízko zaduněl hrom. Připadalo jí, že&nbsp;to&nbsp;není možné; stěny se&nbsp;musí zřítit a&nbsp;všechny je&nbsp;tu&nbsp;zasypou. Potom, když viděla, že&nbsp;oba muži klidně sedí a&nbsp;že se&nbsp;přitom nepohnuly ani mušelínové záclony, zdálo se&nbsp;jí&nbsp;to&nbsp;najednou všechno docela přirozené. Husa ji&nbsp;trochu tlačila v&nbsp;žaludku, snědla jí&nbsp;přece jen příliš mnoho, a&nbsp;teď jí&nbsp;to&nbsp;zakaluje myšlenky. Uspávala jí&nbsp;blažená lenost, seděla pohodlně rozložená za&nbsp;stolem a&nbsp;měla jedinou touhu, mít svatý pokoj. Proč by&nbsp;si, proboha, měl člověk dělat zlou krev, když je&nbsp;to&nbsp;všem ostatním úplně jedno a&nbsp;když se&nbsp;to&nbsp;zřejmě všechno samo urovná k&nbsp;naprosté spokojenosti? Vstala a&nbsp;šla se&nbsp;podívat, jestli tam zbylo ještě trochu kávy.</span></p>
          <p class="chunk" data-nb-ref-number="178" data-nb-words="85" data-nb-chars="530"><span class="idea" data-nb-ref-number="200" id="idea200" data-nb-words="85" data-nb-chars="530">V&nbsp;zadní místnosti už&nbsp;děti spaly. Šilhavá Augustina je&nbsp;celou dobu při moučníku terorizovala, kradla jim jahody a&nbsp;strašila je&nbsp;příšernými výhrůžkami. Teď jí&nbsp;bylo hrozně zle, seděla skrčená na&nbsp;stoličce, bledá jako stěna, a&nbsp;neříkala nic. Tlustá Pavlínka měla hlavu položenou na&nbsp;rameni Štěpánovi, který usnul na&nbsp;kraji stolu. Nana seděla na&nbsp;předložce u&nbsp;postele vedle Viktora, držela ho&nbsp;rukou kolem krku, tiskla k&nbsp;sobě a&nbsp;se zavřenýma očima, celá ospalá, jen ustavičně opakovala slabým hlasem: „Mami, mě&nbsp;bolí břicho… Mami, mě&nbsp;bolí břicho…“</span></p>
          <p class="chunk" data-nb-ref-number="179" data-nb-words="13" data-nb-chars="92"><span class="idea" data-nb-ref-number="201" id="idea201" data-nb-words="13" data-nb-chars="92">„Bodejť!“ zabručela Augustina a&nbsp;hlava se&nbsp;jí&nbsp;zakymácela. „Jsou ožralí! Zpívali jako dospělí!“</span></p>
          <p class="chunk" data-nb-ref-number="180" data-nb-words="30" data-nb-chars="170"><span class="idea" data-nb-ref-number="202" id="idea202" data-nb-words="30" data-nb-chars="170">Gervaisu znovu bodlo u&nbsp;srdce, když uviděla Štěpána. Hrdlo se&nbsp;jí&nbsp;sevřelo při pomyšlení, že&nbsp;otec toho kluka tu&nbsp;sedí vedle, jí&nbsp;dort a&nbsp;neprojevil ani přání jít synka políbit.</span></p>
          <p class="chunk" data-nb-ref-number="181" data-nb-words="49" data-nb-chars="281"><span class="idea" data-nb-ref-number="203" id="idea203" data-nb-words="49" data-nb-chars="281">Málem už&nbsp;chtěla Štěpána probudit a&nbsp;přinést ho&nbsp;tam v&nbsp;náručí. Ale pak byla zase ráda, že&nbsp;se&nbsp;to&nbsp;všechno takhle klidně urovnalo. Určitě by&nbsp;nebylo slušné kazit tím nakonec večeři. Vrátila se&nbsp;zpátky s&nbsp;konvicí a&nbsp;nalila sklenici kávy Lantierovi, který ostatně jako by&nbsp;si&nbsp;jí&nbsp;vůbec nevšímal.</span></p>
          <p class="chunk" data-nb-ref-number="182" data-nb-words="28" data-nb-chars="159"><span class="idea" data-nb-ref-number="204" id="idea204" data-nb-words="28" data-nb-chars="159">„Tak, a&nbsp;teď je&nbsp;řada na&nbsp;mně!“ blábolil Coupeau opilým hlasem. „To se&nbsp;ví, nechali si&nbsp;mě&nbsp;nakonec jako nejlepší číslo… Tak já&nbsp;vám teda přednesu <em>Zatracenýho kluka</em>.“</span></p>
          <p class="chunk" data-nb-ref-number="183" data-nb-words="7" data-nb-chars="52"><span class="idea" data-nb-ref-number="205" id="idea205" data-nb-words="7" data-nb-chars="52">„Ano, ano, <em>Zatracenýho kluka</em>!“ vykřikoval celý stůl.</span></p>
          <p class="chunk" data-nb-ref-number="184" data-nb-words="47" data-nb-chars="277"><span class="idea" data-nb-ref-number="206" id="idea206" data-nb-words="47" data-nb-chars="277">V&nbsp;krámě bylo zas plno rámusu a&nbsp;na Lantiera se&nbsp;rázem zapomnělo. Dámy si&nbsp;připravily sklenice a&nbsp;nože, aby mohly při refrénu ťukat do&nbsp;taktu. Všichni se&nbsp;smáli už&nbsp;napřed, když viděli klempíře, jak se&nbsp;rozkročil a&nbsp;zatvářil jako pravý syčák. Spustil chraplavým hlasem jako stará ženská:</span></p>
        </section>
        <section>
          <p class="chunk" data-nb-ref-number="185" data-nb-words="36" data-nb-chars="198"><span class="idea" data-nb-ref-number="207" id="idea207" data-nb-words="5" data-nb-chars="28">Každý ráno, když já&nbsp;vstávám,<br></span>
            <span class="idea" data-nb-ref-number="208" id="idea208" data-nb-words="4" data-nb-chars="24">žaludek mám jako břečka;<br></span>
            <span class="idea" data-nb-ref-number="209" id="idea209" data-nb-words="4" data-nb-chars="23">čtyři pětníky mu&nbsp;dávám,<br></span>
            <span class="idea" data-nb-ref-number="210" id="idea210" data-nb-words="5" data-nb-chars="25">ať&nbsp;mi&nbsp;skočí pro slanečka.<br></span>
            <span class="idea" data-nb-ref-number="211" id="idea211" data-nb-words="6" data-nb-chars="27">Půl dne trvá, než se&nbsp;pohne,<br></span>
            <span class="idea" data-nb-ref-number="212" id="idea212" data-nb-words="5" data-nb-chars="23">když se&nbsp;vrátí, ani muk,<br></span>
            <span class="idea" data-nb-ref-number="213" id="idea213" data-nb-words="4" data-nb-chars="26">všechnu kořalku mi&nbsp;šlohne,<br></span>
            <span class="idea" data-nb-ref-number="214" id="idea214" data-nb-words="3" data-nb-chars="22">zatracenej jeden kluk!</span>
          </p>
        </section>
        <section>
          <p class="chunk" data-nb-ref-number="186" data-nb-words="10" data-nb-chars="63"><span class="idea" data-nb-ref-number="215" id="idea215" data-nb-words="10" data-nb-chars="63">Dámy ťukaly do&nbsp;skleniček a&nbsp;sborově opakovaly za&nbsp;výbuchu veselí:</span></p>
        </section>
        <section>
          <p class="chunk" data-nb-ref-number="187" data-nb-words="6" data-nb-chars="44"><span class="idea" data-nb-ref-number="216" id="idea216" data-nb-words="3" data-nb-chars="22">Zatracenej jeden kluk!<br></span>
            <span class="idea" data-nb-ref-number="217" id="idea217" data-nb-words="3" data-nb-chars="22">Zatracenej jeden kluk!</span>
          </p>
        </section>
        <section>
          <p class="chunk" data-nb-ref-number="188" data-nb-words="147" data-nb-chars="932"><span class="idea" data-nb-ref-number="218" id="idea218" data-nb-words="147" data-nb-chars="932">Teď se&nbsp;k&nbsp;nim připojila už&nbsp;i&nbsp;celá Zlatnická ulice. Celá čtvrť zpívala písničku <em>Zatracený kluk</em>. Malý hodinář naproti, hokynářští příručí, prodavačka drobů i&nbsp;zelinářka, všichni tu&nbsp;písničku znali, vpadli do&nbsp;refrénu a&nbsp;dávali si&nbsp;z&nbsp;legrace pohlavky. Namouduši, celá ulice byla nakonec opilá; jenom ty&nbsp;výpary z&nbsp;hostiny u&nbsp;Coupeauů způsobily, že&nbsp;se&nbsp;všichni na&nbsp;chodníku motali. Ale uvnitř už&nbsp;byli všichni jaksepatří pod obraz, jen co&nbsp;je&nbsp;pravda. Vzrůstalo to&nbsp;pomalu a&nbsp;jistě od&nbsp;první sklenice nemíchaného vína, kterou si&nbsp;dali hned po&nbsp;polévce. A&nbsp;teď dostupovalo vrcholu, všichni hulákali, nacpaní k&nbsp;prasknutí, v&nbsp;nažloutlém světle dvou čadících lamp. Vřava jejich ryčného veselí přehlušila i&nbsp;hrčení posledních opozdilých kočárů. Přiběhli dva strážníci, protože si&nbsp;mysleli, že&nbsp;je&nbsp;tu&nbsp;nějaké srocení; ale když uviděli Poissona, kývli na&nbsp;něho, jako že&nbsp;rozumějí. Pak se&nbsp;zas pomalu vzdalovali bok po&nbsp;boku podél ztemnělých domů. Coupeau zpíval teď sloku:</span></p>
        </section>
        <section>
          <p class="chunk" data-nb-ref-number="189" data-nb-words="38" data-nb-chars="225"><span class="idea" data-nb-ref-number="219" id="idea219" data-nb-words="4" data-nb-chars="23">V&nbsp;neděli jdeme kvečeru,<br></span>
            <span class="idea" data-nb-ref-number="220" id="idea220" data-nb-words="5" data-nb-chars="27">když už&nbsp;moc slunce nepraží,<br></span>
            <span class="idea" data-nb-ref-number="221" id="idea221" data-nb-words="3" data-nb-chars="25">navštívit strejce Maděru:<br></span>
            <span class="idea" data-nb-ref-number="222" id="idea222" data-nb-words="4" data-nb-chars="21">on&nbsp;jako žumpy vyváží.<br></span>
            <span class="idea" data-nb-ref-number="223" id="idea223" data-nb-words="4" data-nb-chars="24">Nazpátek vejrá do&nbsp;hloží,<br></span>
            <span class="idea" data-nb-ref-number="224" id="idea224" data-nb-words="4" data-nb-chars="26">Kristus Pán budiž veleben,<br></span>
            <span class="idea" data-nb-ref-number="225" id="idea225" data-nb-words="6" data-nb-chars="27">a&nbsp;spadne rovnou do&nbsp;— zboží.<br></span>
            <span class="idea" data-nb-ref-number="226" id="idea226" data-nb-words="4" data-nb-chars="26">Zatracenej vám kluk jeden!<br></span>
            <span class="idea" data-nb-ref-number="227" id="idea227" data-nb-words="4" data-nb-chars="26">Zatracenej vám kluk jeden!</span>
          </p>
        </section>
        <section>
          <p class="chunk" data-nb-ref-number="190" data-nb-words="23" data-nb-chars="134"><span class="idea" data-nb-ref-number="228" id="idea228" data-nb-words="23" data-nb-chars="134">Celý dům se&nbsp;otřásal v&nbsp;základech a&nbsp;kravál se&nbsp;rozléhal vlahou a&nbsp;klidnou nocí; řvouni si&nbsp;sami tleskali, protože víc hulákat už&nbsp;nedovedli.</span></p>
          <p class="chunk" data-nb-ref-number="191" data-nb-words="298" data-nb-chars="1821"><span class="idea" data-nb-ref-number="229" id="idea229" data-nb-words="298" data-nb-chars="1821">Nikdo z&nbsp;přítomných se&nbsp;pak za&nbsp;živého boha nedokázal přesně rozpomenout, jak se&nbsp;vlastně ta&nbsp;večeře skončila. Věděli jenom, že&nbsp;muselo být hodně pozdě, protože na&nbsp;ulici už&nbsp;nebyla ani noha. Dost možná, že&nbsp;nakonec tancovali kolem stolu a&nbsp;drželi se&nbsp;za&nbsp;ruce. Ale utápělo se&nbsp;to&nbsp;všechno v&nbsp;nažloutlé mlze, v&nbsp;níž poskakovaly červené obličeje s&nbsp;ústy rozšklebenými od&nbsp;ucha k&nbsp;uchu. Jisté je, že&nbsp;si&nbsp;nakonec důkladně přihnuli horkého vína; jenže nevěděli, jestli někdo z&nbsp;rozpustilosti nenasypal do&nbsp;sklenic soli. Děti se&nbsp;zřejmě svlékly a&nbsp;uložily samy. Paní Bochová se&nbsp;druhý den pochlubila, že&nbsp;Bochovi vlepila v&nbsp;koutě dva pohlavky, protože se&nbsp;tam příliš důvěrně bavil s&nbsp;uhlířkou. Ale Boche se&nbsp;na&nbsp;nic nepamatoval a&nbsp;tvrdil, že&nbsp;je&nbsp;to&nbsp;výmysl. Všichni se&nbsp;shodli na&nbsp;tom, že&nbsp;se&nbsp;Klementa nechovala, jak náleží; taková holka se&nbsp;do­opravdy nemá zvát. Nakonec ukazovala úplně všechno a&nbsp;pak se&nbsp;jí&nbsp;udělalo tak špatně, že&nbsp;dočista zničila jednu mušelínovou záclonu. Mužští, ti&nbsp;s&nbsp;tím aspoň chodili na&nbsp;ulici; Lorilleux s&nbsp;Poissonem, když to&nbsp;na&nbsp;ně&nbsp;přišlo, utíkali až&nbsp;k&nbsp;uzenářskému krámu. To&nbsp;se&nbsp;hned na&nbsp;každém pozná, jaké má&nbsp;vychování! Například dámy, paní Putoisová, paní Leratová a&nbsp;Virgínie, odešly prostě do&nbsp;zadního pokoje rozepnout si&nbsp;šněrovačky, když jim bylo moc horko. Virgínie se&nbsp;tam dokonce na&nbsp;chvilku natáhla na&nbsp;posteli, aby se&nbsp;jí&nbsp;neudělalo špatně. A&nbsp;pak se&nbsp;celá společnost nějak jakoby rozplynula, že&nbsp;se&nbsp;navzájem doprovodí, vytratili se&nbsp;jeden po&nbsp;druhém do&nbsp;temných ulic za&nbsp;doznívající vřavy, zuřivé hádky manželů Lorilleuxových a&nbsp;vytrvalého pochmurného „tralala, tralala“ starého Bru. Gervaisa byla přesvědčena, že&nbsp;se&nbsp;Goujet, když odcházel, usedavě rozplakal. Coupeau pořád zpíval a&nbsp;Lantier, ten asi zůstal až&nbsp;do&nbsp;konce, ucítila dokonce jednu chvíli horký dech ve&nbsp;vlasech, ale nemohla by&nbsp;teď říci, byl-li to&nbsp;Lantierův dech, anebo jen teplý noční vánek.</span></p>
          <p class="chunk" data-nb-ref-number="192" data-nb-words="70" data-nb-chars="445"><span class="idea" data-nb-ref-number="230" id="idea230" data-nb-words="70" data-nb-chars="445">Protože paní Leratová prohlásila, že&nbsp;nepůjde v&nbsp;tuhle hodinu až&nbsp;do&nbsp;Batignolles, vyndali z&nbsp;postele matrace a&nbsp;ustlali jí&nbsp;v&nbsp;koutku v&nbsp;krámě, když trochu odtáhli stůl. Spala tam uprostřed zbytků, spadlých ze&nbsp;stolu. A&nbsp;celou noc, zatímco Coupeauovi jako zabití vyspávali opici, lezla po&nbsp;stole kočka od&nbsp;sousedky, která se&nbsp;sem vloudila otevřeným oknem, chroupala husí kosti a&nbsp;za tichého skřípání ostrých zubů sprovozovala ze&nbsp;světa poslední zbytky hostiny.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="193" data-nb-words="8" data-nb-chars="50"><span class="idea" data-nb-ref-number="231" id="idea231" data-nb-words="8" data-nb-chars="50"><p>Hustá, velmi jemná bavlněná tkanina. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="194" data-nb-words="4" data-nb-chars="21"><span class="idea" data-nb-ref-number="232" id="idea232" data-nb-words="4" data-nb-chars="21"><p>Piráti. <em>Pozn. red.</em> <a href="#fnref:2" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_012.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>