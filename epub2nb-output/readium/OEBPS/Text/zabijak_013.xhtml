<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zabijak-10</title>
		<link href="../Styles/zabijak_idstyles.css" rel="stylesheet" type="text/css"/>
	</head>
	<body id="zabijak" xml:lang="cs-CZ">
		<div>
			<p id="toc_marker-9" class="MLP-uroven2-kapitola para-style-override-1">9</p>
			<p class="MLP-text-bez1radku para-style-override-1">Oné zimy byla maminka Coupeauová málem zemřela při záchvatu kašle. Rok co rok, vždycky v&#160;prosinci, už si mohla být předem jista, že ji záducha uvězní na dvě tři neděle na lůžku. Vždyť už nebyla žádná mladice, na svatého Antoníčka jí mělo být třiasedmdesát. A&#160;přitom byla jako pápěra, hned ji všechno porazilo, i&#160;když byla tak velká a&#160;tlustá. Lékař říkal, že jednou zakašle a&#160;bude po ní, dřív než se stačí pomodlit otčenáš.</p>
			<p class="MLP-text para-style-override-1">Když maminka Coupeauová stonala, bývala zlá jako ježibaba. Je třeba přiznat, že pokojík, kde spala s&#160;Nanou, nebyl ani trochu veselý. Mezi její postelí a&#160;postelí pro Nanu bylo místo zrovna pro dvě židle. Tapety visely ze zdí v&#160;cárech, starý vybledlý šedivý papír. Kulatým okénkem až u&#160;stropu sem padalo kalné a&#160;bledé světlo jako někde ve sklepě. V&#160;takové komůrce na člověka stáří důkladně doléhá, zvlášť když se mu špatně dýchá. V&#160;noci to ještě šlo, když nemohla spát, tak poslouchala, jak Nana oddechuje, a&#160;to ji aspoň trochu přivedlo na jiné myšlenky. Ale ve dne, když k&#160;ní od rána do večera nikdo nepřišel, plakala a&#160;hubovala celé dlouhé hodiny a&#160;jen tak pro sebe si ustavičně opakovala, převalujíc hlavu na polštáři: „Panebože, jsem já to nešťastná! Panebože, jsem já to nešťastná! Jako ve vězení mě tu nakonec nechají umřít!“</p>
			<p class="MLP-text para-style-override-1">A&#160;když ji přišel někdo navštívit a&#160;poptat se na zdraví, Virgínie nebo paní Bochová, hned spustila litanie: „Ach jo, pernej chlebíček tu musím jíst! Ba ne, to ani u&#160;cizích bych tolik nezkoušela… Tak se podívejte, chtěla jsem hrníček bylinkovýho čaje, a&#160;víte, co udělali? Přinesli mi ho plnou konev, to mi chtějí vyčíst, že ho moc vypiju… Nebo ta Nana, vždyť jsem tu holku vychovala! A&#160;ona teď ráno ještě bosa uteče a&#160;celej den dlouhej ji nevidím. Vypadá to, jako bych jí smrděla. Ale v&#160;noci, to si spí jako dřevo a&#160;ani jednou se neprobudí, aby se mě zeptala, jak mi je… No zkrátka jim už tady překážím, čekají jenom, až pojdu. Však už to taky brzo bude. Ani syna už nemám, ta pradlena darebná mě o&#160;něj připravila. Ona by mě i&#160;bila, nejradši by mě dorazila, kdyby se soudů nebála.“</p>
			<p class="MLP-text para-style-override-1">Gervaisa se na ni skutečně někdy i&#160;hrubě obořila. Domácnost šla od deseti k&#160;pěti, všichni byli popudliví a&#160;pro nic za nic se hádali. Coupeau se jednou ráno, když měl zrovna kocovinu, rozkřikl: „Ta bába pořád říká, že umře, a&#160;přitom je pořád tady!“ Ta slova zasáhla matku Coupeauovou přímo do srdce. Vyčítali jí také, co je stojí peněz, a&#160;klidně před ní mluvili o&#160;tom, jak by ušetřili, kdyby ji neměli na krku. Po pravdě řečeno se však ani ona nechovala tak, jak by měla. Před nejstarší dcerou, paní Leratovou, si naříkala na bídu a&#160;stěžovala si, že ji syn se snachou nechávají o&#160;hladu; to všechno jen proto, aby z&#160;ní vytáhla nějaký frank, za který si potom nakoupila pamlsky. Také před Lorilleuxovými nadělala ošklivé klepy a&#160;vykládala jim, že těch deset franků, co dostávají od nich, padne vždycky jen na všelijaké daremnosti pro Gervaisu, na nové čepečky nebo na cukroví, které někde potají sama sní, a&#160;ještě na horší věci, o&#160;kterých se ani nedá mluvit. Dvakrát nebo třikrát už se kvůli ní celá rodina málem poprala. Chvíli táhla s&#160;jedněmi, chvíli zas s&#160;druhými, zkrátka všechny je rozeštvávala.</p>
			<p class="MLP-text para-style-override-1">Když jí bylo letos v&#160;zimě jednou velmi zle a&#160;náhodou se u&#160;ní zrovna sešly paní Lorilleuxová s&#160;paní Leratovou, zamrkala na ně najednou, aby se k&#160;ní naklonily. Mohla totiž sotva mluvit. Vypravila ze sebe potichu: „To se tady dějou věci…! Slyšela jsem je dneska v&#160;noci. Ano, ano, tu pajdu s&#160;kloboučníkem… A&#160;jak vám tam vyváděli! Ten Coupeau to dopracoval. Jo, to jsou mi věci!“</p>
			<p class="MLP-text para-style-override-1">A&#160;krátkými větami, jak se pořád dusila a&#160;kašlala, jim vyprávěla, že se syn asi vrátil včera zas namol opilý, a&#160;protože nemohla spát, slyšela každý šramot: jak ta pajda běží bosa po podlaze, jak ji kloboučník šeptem volá, jak tiše vrzly spojovací dveře, a&#160;potom všechno ostatní. Zřejmě to trvalo až do rána, ale ona neví jistě, kolik bylo hodin, protože ji nakonec přece jen zmohl spánek.</p>
			<p class="MLP-text para-style-override-1">„Nejhorší na tom je, že je mohla slyšet Nana!“ pokračovala. „Zrovna dneska sebou celou noc házela, ač koliv jindy spí jako dřevo. Cukala sebou a&#160;převracela se, jako kdyby měla v&#160;posteli řeřavé uhlí.“</p>
			<p class="MLP-text para-style-override-1">Ani Leratová, ani Lorilleuxová nevypadaly nijak překvapeně.</p>
			<p class="MLP-text para-style-override-1">„Bodeť! Však to mezi nimi určitě začalo hned ten první den!“ řekla potichu Lorilleuxová. „No, když se to Coupeauovi líbí, my do toho nemáme co mluvit. Ale stejně to rodině velkou čest zrovna nedělá.“</p>
			<p class="MLP-text para-style-override-1">„Já kdybych při tom byla,“ vložila se do toho paní Leratová a&#160;našpulila rty, „já bych jí nahnala strachu! Křikla bych na ni něco jako třeba: ‚Však já tě vidím!‘ nebo ‚Pozor, četníci jdou!‘ Služka od jednoho lékaře mi vyprávěla, že to může v&#160;určitý chvíli takovou ženskou na místě zabít. A&#160;kdyby padla mrtvá, dobře jí tak, ne? Aspoň by se tím sama potrestala za svoje hříchy.“ Za chvíli už celá čtvrť věděla, že Gervaisa chodí každou noc za Lantierem. Paní Lorilleuxová se před sousedkami hlučně pohoršovala. Litovala bratra, toho moulu, který si od ženy nechá nasazovat parohy, jako by byl hluchý a&#160;slepý. A&#160;podle jejích řečí, jestli ještě vůbec někdy chodí do té vykutálené domácnosti, tak jen kvůli ubohé mamince, která musí, chudák, mezi takovou ohavností žít. A&#160;celá čtvrť se na Gervaisu sesypala jako sršni. To ona určitě kloboučníka svedla. Však je jí to vidět na očích. Ano, na pokrytce Lantiera vzdor všem ošklivým klepům nikdo nedal dopustit, protože se přede všemi dál tvářil jako slušně vychovaný muž, chodil po chodníku zabraný do novin a&#160;k&#160;dámám se choval galantně, nosil jim bonbony a&#160;květiny. Božínku, on za to přece nemůže! Mužskej je mužskej, a&#160;nikdo na něm nemůže žádat, aby odolal, když se mu ženská věší na krk! Ale pro ni není žádná omluva. Dělá hanbu celé Zlatnické ulici. Lorilleuxovi lákali Nanu k&#160;sobě pod záminkou, že jsou kmotr a&#160;kmotřička, a&#160;vyzvídali na ní podrobnosti. Ale když se jí opatrnými oklikami vyptávali, dělala vždycky hloupou a&#160;přikrývala plamínky v&#160;očích dlouhými řasami.</p>
			<p class="MLP-text para-style-override-1">Uprostřed toho všeobecného rozhořčení žila Gervaisa poměrně klidně, jen byla trochu unavená a&#160;jakoby pořád ospalá. Zpočátku si připadala hříšná, nečistá a&#160;sama sobě se ošklivila. Když odcházela od Lantiera, myla si ruce a&#160;drhla si žínkou ramena, div si je nerozedřela, jako by chtěla všechnu tu špínu ze sebe smýt. Když s&#160;ní chtěl v&#160;takové dny Coupeau laškovat, zlostně ho odbývala a&#160;běžela se, celá roztřesená, raději oblékat do krámu. A&#160;zrovna tak nesnášela, aby se jí kloboučník dotkl, když ji předtím objímal manžel. Byla by si nejraději vyměnila celou kůži pokaždé, když střídala muže. Ale pomalu si zvykala. Bylo to příliš únavné pokaždé se mýt. Lenost ji pomalu otupovala a&#160;vrozená touha po štěstí ji přiváděla k&#160;tomu, že se ze všech těch mrzutostí snažila vytěžit alespoň co nejvíc příjemného. Byla shovívavá k&#160;sobě i&#160;k&#160;jiným a&#160;snažila se jedině zařídit věci tak, aby nikdo nepřišel příliš zkrátka. Hlavně když jsou oba, manžel i&#160;milenec, spokojeni, hlavně když se na drobném každodenním pořádku nic nezmění, když budou dál všichni veselí od rána do večera, tlustí a&#160;nasycení, když dál povedou ten příjemný život, potom si doopravdy není proč stěžovat, ne? A&#160;vždyť snad nakonec nedělá ani nic tak zlého, když to všechno takhle dopadlo k&#160;všeobecné spokojenosti! Obyčejně bývá člověk potrestán jen za něco zlého. A&#160;tak u&#160;ní ta prostopášnost pomalu přecházela ve zvyk. Teď už se odehrávalo všechno pravidelně jako jídlo a&#160;pití. Pokaždé, když se Coupeau vrátil ožralý&#160;– a&#160;to se stávalo přinejmenším každé pondělí, úterý a&#160;středu&#160;–, odcházela k&#160;Lantierovi. Podělovala je spravedlivě. Nakonec pak už odcházela od klempíře, jen když prostě příliš nahlas chrápal, a&#160;uprostřed noci šla pokračovat ve spaní do sousedovy postele. Ne že by ke kloboučníkovi cítila něco víc. To ne, ale byl prostě čistší a&#160;ona si v&#160;jeho pokoji příjemněji odpočinula, bylo jí tam vždycky, jako kdyby se vykoupala. Zkrátka jako ty kočky, které se tak rády schoulí do klubíčka v&#160;bělostných peřinách.</p>
			<p class="MLP-text para-style-override-1">Maminka Coupeauová se o&#160;tom nikdy neodvážila mluvit ote­vřeně. Ale když se pohádaly a&#160;pradlena jí zvedla žluč, nešetřila narážkami. Říkala, že zná mužské, kteří jsou jaksepatří hloupí, a&#160;ženské, které jsou vykutálené coury; a&#160;do vousů si bručela ještě všelijaké ostřejší věci, však měla jako bývalá švadlena důkladně proříznutou pusu. Poprvé se na ni Gervaisa jen upřeně podívala a&#160;neřekla nic. Potom však, i&#160;když se také nikdy nevyjádřila přímo, hájila své jednání všelijakými argumenty, které říkala jen tak jakoby všeobecně. Když má ženská za manžela ožralu, takový čuně, který se válí v&#160;neřádu, tak jí nemůže nikdo zazlívat, že hledá čistotu jinde. Šla ještě dál a&#160;nadhazovala, že Lantier je vlastně zrovna tak její muž jako Coupeau, možná ještě víc. Copak ho nezná od svých čtrnácti let a&#160;nemá s&#160;ním dvě děti? Tak co? Za takových podmínek je přece všechno odpustitelné a&#160;nikdo nemá právo po ní hodit kamenem. Nedělá prý nic proti přírodě. A&#160;vůbec, udělají líp, když ji nechají na pokoji. Ona by taky mohla každému povědět své. Však to tady v&#160;té Zlatnické ulici vypadá! Paní Vigourouxová se peleší v&#160;tom svým uhlí od rána do večera. Paní Lehongrová, manželka hokynáře, chrápe se svým švagrem, takovým uslintaným kolohnátem, do kterýho by žádná ani nekopla. Hokynář odnaproti, ten ulízaný pán, co se pořád tak ctnostně tváří, jen tak že unikl soudům kvůli mravnostnímu přestupku se svou vlastní dcerou, takovou šmudlou, která postává na rohu po bulvárech. A&#160;rozmáchlým pohybem ukázala na celou čtvrť, celé hodiny by mohla jen rozkládat špinavé prádlo celé té holoty, všech těch lidí, kteří se tu válejí jako dobytek ve vlastní špíně, muži, ženy, děti, všechno na jedné hromadě. Však ona ví své a&#160;mohla by povídat, svinstvem je tu všechno prosáklé a&#160;okolní domy jsou ho plné. Jo, jasná věc, chlapi a&#160;ženské v&#160;tomhle koutě Paříže, kde kvůli bídě žije všechno namačkané jeden na druhém! Kdyby se obě pohlaví dala do jednoho moždíře, bylo by z&#160;toho dost hnoje pro celou třešňovku na saintdeniské pláni.</p>
			<p class="MLP-text para-style-override-1">„Ať radši nikdo neplivá do vzduchu, mohlo by mu to spadnout zpátky na nos!“ křičela, když ji někdy dohnali k&#160;nejhoršímu. „Každej před svým prahem! Ať nechají poctivý lidi žít, jak se jim to líbí, a&#160;sami ať si taky žijou po svým… Já proti nikomu nic nemám, ale nesmí mě nikdo vláčet blátem, když se v&#160;něm sám ráchá až po uši.“</p>
			<p class="MLP-text para-style-override-1">A&#160;když se jednou matka Coupeauová vyjádřila určitěji, odsekla jí se zaťatými zuby: „Nemyslete si, že budete těžit z&#160;toho, že jste marod… Poslouchejte, jste sama proti sobě, protože dobře víte, že jsem vám zatím nikdy ještě nepředhazovala váš vlastní život. Však já dobře vím, že jste vedla pěkný život! Dva nebo tři chlapy jste měla jen za života starýho Coupeaua… Ne, nemusíte kašlat, já už jsem skončila. Říkám to všechno jen proto, abyste mi jednou konečně dala svatej pokoj, víc na vás nic nechci!“</p>
			<p class="MLP-text para-style-override-1">Stará paní se div nezadusila. Druhý den přišel Goujet připomenout, že tu má matka prádlo, a&#160;Gervaisa zrovna nebyla doma. Matka Coupeauová ho zavolala a&#160;dlouho ho zdržela u&#160;své postele. Věděla dobře o&#160;kovářových citech a&#160;pozorovala, jak chodí poslední dobrou zamračený a&#160;nešťastný, protože už zřejmě tuší, že se tu dějí nepěkné věci. A&#160;aby se vypovídala a&#160;také aby se pomstila za včerejší hádku s&#160;Gervaisou, řekla mu bez obalu všechno. Plakala přitom a&#160;naříkala si, jako by špatným chováním Gervaisy trpěla nejvíc ona. Když Goujet odcházel z&#160;pokojíku, musel se opírat o&#160;zeď, jak se dusil zármutkem. Potom, sotva se pradlena vrátila, volala na ni stará paní, že má jít hned ke Goujetům a&#160;přinést prádlo, ať je vyžehlené, nebo ne. Byla tak rozpálená, že Gervaisa ihned tušila zas nějaké drby; a&#160;domyslela si, že ji čeká smutný výstup a&#160;že jí hrozí zas nějaké trápení.</p>
			<p class="MLP-text para-style-override-1">Celá bledá složila prádlo do košíku a&#160;šla; nohy pod ní podklesávaly. Několik let už nesplatila Goujetům ani krejcar. Dluh dělal pořád čtyři sta pětadvacet franků. Pokaždé se vymlouvala na zlé časy a&#160;nechávala si prádlo zaplatit. Bylo to pro ni velmi ponižující, protože si připadala, jako by zneužívala kovářova přátelství, aby z&#160;toho mohla těžit. Coupeau teď už zdaleka nebyl na tyhle věci tak háklivý a&#160;poškleboval se, že ji Goujet beztak někde v&#160;koutku občas muchlá a&#160;že si tím přijde na své peníze. Gervaisa se sice spouštěla s&#160;Lantierem, ale tímhle se přece jen cítila uražena a&#160;odsekla vždycky manželovi, jestli už došel tak daleko, že by chtěl být živ z&#160;takového chleba. O&#160;Goujetovi se před ní nesmělo ošklivě promluvit. Láska ke kováři jí zbývala v&#160;srdci jako poslední kousek poctivosti. A&#160;proto také pokaždé, když nesla prádlo k&#160;těm hodným lidem, se jí svíralo srdce, sotva vkročila do domu.</p>
			<p class="MLP-text para-style-override-1">„Aha, tak konečně jdete!“ uvítala ji stroze paní Goujetová, sotva otevřela dveře. „Vás si tak pošlu pro smrt, až budu muset umřít.“</p>
			<p class="MLP-text para-style-override-1">Gervaisa vešla rozpačitě dovnitř a&#160;neodvažovala se ani vykoktat nějakou omluvu. Teď už nebývala přesná, nechodila nikdy včas a&#160;někdy na sebe nechala čekat i&#160;týden. Pomalu zabředala do nejhoršího nepořádku.</p>
			<p class="MLP-text para-style-override-1">„Týden už na vás čekám!“ pokračovala krajkářka. „A&#160;přitom mi lžete, posíláte mi sem učednici vykládat pohádky, že už se na mém prádle dělá a&#160;že mi to ještě večer přinese, anebo že se vám přihodila nemilá věc, že vám balík spadl do kbelíku s&#160;vodou. A&#160;já zatím celý den ztrácím čas, prádlo nejde a&#160;já si dělám starosti, co s&#160;ním je. Ne, tohle od vás opravdu není rozumné… Tak ukažte, co máte v&#160;tom koši! Je to aspoň všechno? Přinesla jste ty povlaky, co je u&#160;vás mám už měsíc, a&#160;tu košili, která u&#160;vás zůstala od posledního prádla?“</p>
			<p class="MLP-text para-style-override-1">„Ano, ano,“ zašeptala Gervaisa, „tu košili nesu, tady je.“</p>
			<p class="MLP-text para-style-override-1">Ale paní Goujetová spustila křik. Tohle přece není její košile, tu ona nechce. Tak teď jí ještě bude zaměňovat prádlo, to už přestává všechno! Už minulý týden dostala dva kapesníky s&#160;jiným monogramem. Ona si oškliví takové prádlo, které se vzalo bůhvíodkud. A&#160;pak, jí přece jen na jejích věcech záleží.</p>
			<p class="MLP-text para-style-override-1">„A&#160;co ty povlaky?“ pokračovala. „Ty se ztratily, ne? Inu, děvenko, udělejte to, jak chcete, ale zítra ráno je tady chci mít, rozumíte!“</p>
			<p class="MLP-text para-style-override-1">Rozhostilo se ticho. Nejvíc přivádělo Gervaisu do rozpaků, že byly za ní pootevřené dveře do Goujetova pokoje. Kovář je zřejmě doma, cítila to; a&#160;strašně se styděla, že asi slyší všechny ty zasloužené výtky, na které ona nemůže nic namítnout. Na všechno pokorně přitakávala a&#160;se sklopenou hlavou kladla prádlo na postel, jak nejrychleji dovedla. Ale bylo znovu zle, když paní Goujetová začala prádlo kus po kuse prohlížet. Brala všechno do ruky a&#160;odhazovala pryč.</p>
			<p class="MLP-text para-style-override-1">„Jo, to je pěkný rozdíl proti dřívějšku!“ řekla. „Teď už vás člověk nemůže pokaždé chválit… Ano, perete teď jako čunče a&#160;všechno ještě jenom zasviníte… Podívejte na tuhle náprsenku! Vždyť je celá spálená a&#160;žehličku je znát na každém záhybu. A&#160;knoflíky jsou všechny utrhané! Já nevím, jak to děláte, že nikdy nezůstane ani jeden knoflík… No tohle, ne, ten kabátek vám nezaplatím. Jen se podívejte. Všechna špína tam zůstala, jen jste ji trochu rozmazala. Děkuju pěkně! Když už prádlo není ani pořádně čisté…“</p>
			<p class="MLP-text para-style-override-1">Zarazila se, když počítala jednotlivé kusy. Potom se rozkřikla znovu: „Cože? Víc jste toho nepřinesla? Vždyť chybějí dva páry punčoch, šest ručníků, jeden ubrus a&#160;utěrky… To si ze mě děláte blázny nebo co? Vzkázala jsem vám přece, abyste přinesla všechno, třeba i&#160;nevyžehlené. Jestli tu vaše učednice nebude za hodinu se vším, co ještě chybí, bude mezi námi zle, na to vás upozorňuji, paní Coupeauová!“</p>
			<p class="MLP-text para-style-override-1">Vtom vedle v&#160;pokoji zakašlal Goujet. Gervaisu zamrazilo. Pro­boha, jak to s&#160;ní jeho matka před ním mluví! Zůstala rozpačitě stát uprostřed pokoje, celá zmatená, a&#160;čekala na špinavé prádlo. Ale když paní Goujetová všechno spočítala, sedla si zas klidně k&#160;oknu a&#160;dál spravovala krajkovou šálu.</p>
			<p class="MLP-text para-style-override-1">„A&#160;co prádlo?“ zeptala se bázlivě Gervaisa.</p>
			<p class="MLP-text para-style-override-1">„Ne, děkuji,“ odpověděla stará paní, „tenhle týden není nic.“ Pradlena zbledla. To znamená, že už u&#160;ní nechtějí prát! Ztratila úplně hlavu a&#160;musela si sednout na židli, protože jí nohy vypověděly službu. Nesnažila se ani hájit, dokázala vykoktat jedinou větu: „Tak pan Goujet je nemocný?“</p>
			<p class="MLP-text para-style-override-1">Ano, není prý mu dobře, nemohl ani do kovárny a&#160;musel se vrátit domů. Teď si na chvilku lehnul, aby si odpočinul. Paní Goujetová to říkala vážně, na sobě měla jako vždycky černé šaty a&#160;bledý obličej stažený v&#160;řeholnickém čepci. Nýtařům už zase snížili mzdu, z&#160;devíti franků na sedm, protože teď udělají všechnu práci stroje. A&#160;vysvětlovala, že teď musí na všem šetřit; bude si zase prát sama. To se ví, kdyby jim Coupeauovi vrátili ty peníze, co jim syn půjčil, přišlo by jim to teď nesmírně vhod. Ona je proto samozřejmě žalovat nebude, když platit nemůžou. Od chvíle, kdy začala mluvit o&#160;dluhu, seděla Gervaisa s&#160;hlavou sklopenou, jako by pozorně sledovala rychlé pohyby krajkářské jehly, zachycující jedno očko za druhým.</p>
			<p class="MLP-text para-style-override-1">„Ale přece, kdybyste se trochu uskrovnili,“ mluvila krajkářka dál, „mohli byste se toho dluhu postupně zbavit. Ale vy si moc dobře jíte a&#160;hodně utrácíte, na to bych vzala jed… I&#160;kdybyste nám dávali jenom deset franků každý měsíc…“</p>
			<p class="MLP-text para-style-override-1">Přerušil ji Goujetův hlas: „Maminko! Maminko!“</p>
			<p class="MLP-text para-style-override-1">A&#160;když si za malou chvilku přišla zase sednout, převedla hned řeč na něco jiného. Zřejmě ji kovář poprosil, aby na Gervaise nechtěla peníze. Ale za pět minut už o&#160;tom dluhu bezděky začala mluvit znovu. Však ona věděla předem, jak to všechno dopadne, že klempíř propije krám a&#160;přivede ženu do záhuby. Kdyby ji byl syn poslechl, nikdy by jim nebyl těch pět set franků půjčil. Dneska by byl ženatý, neužíral by se zármutkem a&#160;neměl by před sebou vyhlídku, že bude celý život nešťastný. Jak se dostala do ráže, už se ani necítila, byla velmi krutá a&#160;obviňovala v&#160;zřetelných narážkách Gervaisu, že se smluvila s&#160;Coupeauem, jak toho jejího trumberu syna využít. Ano, jsou prý takové ženské, celá dlouhá léta si hrajou na svatouška, ale nakonec se všechna jejich špatnost ukáže v&#160;plném světle.</p>
			<p class="MLP-text para-style-override-1">„Maminko! Maminko!“ volal podruhé Goujet, teď už naléhavěji.</p>
			<p class="MLP-text para-style-override-1">Vstala, a&#160;když se zase vrátila a&#160;usedla ke krajce, řekla jen: „Jděte tam, chce s&#160;vámi mluvit.“</p>
			<p class="MLP-text para-style-override-1">Gervaisa, celá roztřesená, nechala dveře otevřené. Ta scéna ji rozčilovala, připadalo jí, jako by se tu před paní Goujetovou <span>přiznávali</span> k&#160;své vzájemné lásce. Vešla do toho klidného malého pokojíku, plného vylepených obrázků, s&#160;železnou postelí, který vypadal jako pokoj patnáctiletého chlapce. Veliký Goujet ležel zdrceně na posteli, celý zlomený z&#160;toho, co mu ráno řekla matka Coupeauová; oči měl zarudlé a&#160;krásný plavý vous ještě smáčený slzami. V&#160;prvním návalu bezmocné zuřivosti asi roztrhl polštář, jak do něho bušil mohutnými pěstmi, protože se trhlinou v&#160;cíše sypalo peří ven.</p>
			<p class="MLP-text para-style-override-1">„Víte, maminka nemá pravdu!“ řekl pradleně sotva slyšitelným hlasem. „Nejste mi nic dlužna a&#160;nechci, aby se o&#160;tom muvilo.“</p>
			<p class="MLP-text para-style-override-1">Nadzvedl se na lokti a&#160;díval se na ni. Do očí se mu nahrnuly veliké slzy.</p>
			<p class="MLP-text para-style-override-1">„Bolí vás něco, pane Goujete?“ zašeptala Gervaisa. „Proboha, co je vám, prosím vás?“</p>
			<p class="MLP-text para-style-override-1">„Ale nic, nic! Včera jsem se předřel. Musím se trochu vyspat.“</p>
			<p class="MLP-text para-style-override-1">Potom se v&#160;něm však všechno zlomilo a&#160;nemohl zadržet výkřik: „Ach, bože, bože! Tohle se nikdy nemělo stát, nikdy! Vždyť jste mi přísahala! A&#160;teď to je, teď to je… Ach, bože, mě to příliš bolí, odejděte!“</p>
			<p class="MLP-text para-style-override-1">A&#160;mírným, prosebným pohybem ruky jí posílal pryč. Gervaisa se neodvážila přiblížit k&#160;lůžku a&#160;odcházela, jak si přál; byla jako omráčená a&#160;nenapadlo ji nic, co by mu řekla, aby ho potěšila. Ve vedlejším pokoji vzala do ruky košík, ale pořád ještě neodcházela, byla by ráda alespoň něco prohodila. Paní Goujetová spravovala dál a&#160;nezvedla ani hlavu. Konečně se sama ozvala: „Tak sbohem, a&#160;pošlete mi to prádlo, potom to vyúčtujeme.“</p>
			<p class="MLP-text para-style-override-1">„Ano, dobře. Na shledanou,“ řekla Gervaisa.</p>
			<p class="MLP-text para-style-override-1">Zavírala pomalu dveře a&#160;ještě naposledy se podívala do té čisté, spořádané domácnosti: připadalo jí, jako by tam zanechávala něco ze své poctivosti. Vrátila se do krámu, ani nevěděla jak, tak jako se krávy vracejí do chléva a&#160;nestarají se o&#160;cestu. Matka Coupeauová seděla na židli u&#160;kamínek, poprvé zase vstala z&#160;postele. Ale pradlena jí ani nic nevyčetla, byla příliš unavena a&#160;kosti ji bolely, jako by ji byl někdo ztloukl. Přemítala o&#160;tom, že je ten život doopravdy strašně těžký, ale že to člověk musí nějak překousnout, když mu není dáno hned zemřít.</p>
			<p class="MLP-text para-style-override-1">Teď už Gervaise vůbec na ničem nezáleželo. Jen vždycky neurčitě mávla rukou, jako by chtěla říci, ať jí všichni vlezou na záda. Při každé nové starosti hledala zapomnění v&#160;jediném požitku, který jí zbyl, totiž že třikrát za den jedla. Krám se může třeba celý sesypat, jen když ona nezůstane pod ním; odešla by odtud s&#160;radostí, třeba i&#160;bez košile. Ale krám se také hroutil, ne sice najednou, ale pozvolna, den po dni. Stálí zákazníci jeden za druhým ztráceli trpělivost a&#160;odnášeli prádlo jinam. Pan Madinier, slečna Remanjouová, dokonce i&#160;Bochovi se vrátili zase k&#160;paní Fauconnierové, kde byl větší pořádek. Každého už unavovalo vymáhat pár punčoch třeba tři neděle a&#160;vracet košile s&#160;mastnými skvrnami od minulého týdne. Gervaisa se jim to ani nesnažila vymluvit a&#160;ještě jim na rozloučenou řekla, co si myslí, že je náramně ráda, že už se nemusí hrabat v&#160;té jejich špíně. Ať si od ní třeba celá čtvrť odejde, aspoň se zbaví pěkné hromady neřádu; a&#160;pak, bude mít aspoň míň práce. Teď u&#160;ní zůstali jen špatně platící zákazníci, všelijaké coury nebo zákazníci jako paní Gaudronová, kterým žádná pradlena z&#160;ulice nechtěla prát, jak jejich prádlo smrdělo. Obchod už úplně upadal a&#160;Gervaisa musela propustit i&#160;poslední dělnici, paní Putoisovou; zůstala jen sama s&#160;učednicí, šilhavou Augustinou, která čím byla větší, tím byla hloupější. A&#160;často nebylo dost práce ani pro ně, prodřepěly někdy celé odpoledne na stoličkách. Zkrátka naprostý úpadek. Zavánělo to hřbitovem.</p>
			<p class="MLP-text para-style-override-1">Pochopitelně, s&#160;leností a&#160;bídou přicházela ruku v&#160;ruce i&#160;špína. Nikdo už by nepoznal ten krásný modrý krám, který byl kdysi Gervaisinou pýchou. Dřevěné rámy a&#160;skleněné tabulky výkladní skříně, kterou už nikdo nemyl, zůstávaly odshora dolů postříkané blátem od povozů. Ve výkladu na mosazných drátech visely tři šedivé hadry, zbylé po zákaznicích, které umřely ve špitále. A&#160;uvnitř to bylo ještě žalostnější. Od vlhkého prádla, které se sušilo u&#160;stropu, se odlepily tapety a&#160;modrý papír se vzorkem à la Pompadour visel v&#160;cárech jako zaprášené pavučiny. Rozbitá kamínka, děravá od pohrabáče, stála v&#160;koutě jako staré železo u&#160;vetešníka. Pracovní stůl vypadal, jako by na něm jedla celá posádka, tak byl plný skvrn od kávy a&#160;vína, pokecaný zavařeninou a&#160;umaštěný od pondělních hodů. K&#160;tomu to tu ještě kysele páchlo po škrobu a&#160;bylo tu cítit plesnivinou, připáleninou a&#160;špínou. Ale Gervaise v&#160;tom bylo dobře. Nepozorovala ani, jak je krám pořád špinavější; bylo jí to jedno, zvykla si na roztrhané tapety a&#160;na ukoptěné dřevo, stejně jako jí už nevadilo chodit někdy v&#160;roztrhaných sukních a&#160;s&#160;nemytýma ušima. I&#160;ta špína byla takové teplé hnízdečko, kde se mohl člověk s&#160;rozkoší schoulit. Působilo jí opravdu rozkoš nechat všechno v&#160;nepořádku, čekat, až všechno přikryje pach jako sametový přehoz, a&#160;cítit, jak celá domácnost kolem ní upadá do lenivé netečnosti; přímo si v&#160;tom libovala. Především chce mít klid, a&#160;všechno ostatní ať jí vleze na záda. Dluhy rostly, ale Gervaisa si kvůli nim starost nedělala. Na poctivosti už jí nezáleželo; zaplatí se nebo nezaplatí, stejně je to jedno a&#160;lepší je na to nemyslet. Když jí někde už nechtěli dávat na dluh, šla do obchodu vedle. Vyhýbala se celé čtvrti, protože kam se podívala, všude měla sekeru. Jen ve Zlatnické ulici se bála chodit kolem uhlíře, kolem hokynáře a&#160;kolem zelinářky, a&#160;tak musela chodit do prádelny ulicí Poissonnière, což znamenalo dobrých deset minut zacházky. Věřitelé jí chodili až domů nadávat, že je uličnice. Jednou večer vzbouřil celou ulici člověk, který jí prodal nábytek pro Lantiera; křičel na ni, že jí vyhrne sukně a&#160;že se na ní odškodní jinak, jestli mu ty peníze hned nevysází. Samozřejmě že byla z&#160;takových výstupů vždycky celá pryč; jenomže pak se otřepala jako pes po výprasku a&#160;bylo po všem, večer už jí zas dobře chutnalo. Ať si jdou ti drzouni otravovat jinam! Když nemá peníze, má si je snad natisknout nebo co? Takoví obchodníci se nakradou dost, tak co by taky jednou nepočkali. Zavrtala se do pelechu a&#160;snažila se nemyslet na to, co jednou nevyhnutelně musí přijít. Pak to všechno praskne, mordyje, a&#160;do té doby ať jí všichni dají pokoj!</p>
			<p class="MLP-text para-style-override-1">Matka Coupeauová se zatím zas trochu sebrala. Ještě celý rok se domácnost jakž takž držela nad vodou. V&#160;létě bývalo samozřejmě vždycky trochu víc práce s&#160;bílými spodničkami a&#160;perkálovými šaty náhodných zákaznic z&#160;okrajových bulvárů. Šlo to z&#160;kopce pomalu, každý týden vězeli hlouběji v&#160;blátě, ale přitom bylo chvílemi hůř a&#160;chvílemi zas líp, někdy si večer utahovali břicho před vymetenou špižírnou a&#160;jindy zas se cpali telecím, div nepraskli. Na ulici už bývalo vidět jen matku Coupeauovou, jak schovává pod zástěrou balíčky a&#160;jde jakoby na procházku do zastavárny v&#160;Polonceauově ulici. Hrbila záda a&#160;tvářila se mlsně a&#160;tajnůstkářsky jako svíčková bába, která jde na mši. Tohle ona měla ráda; takové tajné čachry s&#160;tretkami a&#160;pokoutní smlouvání povaze té staré drbny hovělo. Zaměstnanci v&#160;zastavárně už ji znali a&#160;říkali jí „bába za čtyři franky“, protože chtěla vždycky čtyři franky, když jí dávaly jen tři za ty její balíčky, ne větší než osminka másla. Gervaisa by byla poslala do frcu třeba celý dům; byla do zastavárny jako divá, byla by si dala třeba i&#160;hlavu ostříhat, kdyby jí na ty vlasy něco půjčili. Bylo to tak pohodl­né, jak by si tam člověk nešel pro peníze, když se potom mohla těšit na čtyřliberní bochník chleba. Celý její majetek se tam postupně stěhoval, prádlo, šaty, nakonec i&#160;nářadí a&#160;nábytek. První čas využívala dnů, kdy měla lepší výdělek, a&#160;některé věci si zas vyplácela, aby je tam pak příští týden zastavila znovu. Ale potom už jí to bylo všechno jedno, nechávala věci propadnout a&#160;zástavní lístky prodávala. Jediná věc jí mohla utrhnout srdce; když se musela rozloučit se sloupkovými hodinami, aby zaplatila dvacet franků zřízenci, který ji přišel fendovat. Vždycky přísahala, že radši umře hlady, než aby na ty hodiny sáhla. Když je matka Coupeauová odnesla v&#160;malé krabici od klobouků, zhroutila se Gervaisa na židli, ruce jí klesly a&#160;do očí se jí nahrnuly slzy, jako by jí tu odnášeli poslední jmění. Ale když se matka Coupeauová objevila zpátky s&#160;pětadvaceti franky, rázem ji ta nečekaná půjčka, těch pět franků navíc, utěšila; hned poslala starou paní se skleničkou pro likér za čtyři pětníky, aby ten pěti­frank oslavily. Často si teď, když se náhodou nehádaly, spolu lízly stopečku na rohu žehlicího stolu, takovou jejich míchanici, polovic kořalky a&#160;polovic rybízové šťávy. Maminka Coupeauová dovedla šikovně přinést plnou skleničku v&#160;kapse u&#160;zástěry a&#160;nerozlila ani kapku. Co potřebují sousedé vědět, ne? Jenomže sousedé to věděli až moc dobře. Zelinářka, prodavačka drobů i&#160;příručí z&#160;hokynářství říkali: „Hele, stará zas nese něco do frcu!“ Anebo: „A&#160;hele, stará si nese breberku v&#160;kapse!“ A&#160;plným právem to celou čtvrť ještě víc pobuřovalo proti Gervaise. Všechno probendí a&#160;brzo už prožere i&#160;celý krám. Tak, tak, ještě tři nebo čtyři sousta, a&#160;bude už úplně vymetený.</p>
			<p class="MLP-text para-style-override-1">Uprostřed té všeobecné zkázy Coupeau výtečně prospíval. Ten zatracený ochlasta byl jako tuřín. Namouduši, on po tom vínečku a&#160;kořalce ještě tloustl. Jedl jako zjednaný, posmíval se té sušince Lorilleuxovi, který tvrdil, že alkohol lidi zabíjí, a&#160;schválně se před ním tloukl do břicha, napjtého sádlem jako kůže na bubnu. Vyhrával mu celou muziku, vytruboval na hubu a&#160;k&#160;tomu si bubnoval na břicho jako na turecký buben, že by strčil do kapsy vyvolávače na jarmarku. Lorilleux se cítil dotčený, že sám nemá břicho, a&#160;tvrdil, že tohle je špatné, nezdravé sádlo. Co na tom, Coupeau se vesele opíjel dál, aby mu ještě líp sloužilo zdraví. Rozcuchané prošedivělé vlasy mu svítily kolem hlavy jako svatozář. Pijanský obličej s&#160;opičí čelistí mu brunátněl a&#160;dostával barvu namodralého vína. Byl pořád v&#160;dobré míře a&#160;okřikoval Gervaisu, když mu někdy chtěla vykládat o&#160;svých starostech. Copak jsou mužští na světě proto, aby se babrali s&#160;takovými malichernostmi? Ať si není v&#160;domácnosti ani šesták, co je mu do toho? Jen když má ráno a&#160;večer žrádýlko, to je mu jedno, kde se tu vzalo. Když se teď celé týdny poflakoval bez práce, byl ještě náročnější a&#160;vybíravější. S&#160;Lantierem se pořád dobře snášel a&#160;plácal ho přátelsky po ramenou. Jistě nic nevěděl o&#160;tom, že se s&#160;ním žena spouští. Aspoň sousedé, Bochovi a&#160;Poissonovi, se dušovali, že o&#160;tom nemá ani tušení a&#160;že by se stalo něco hrozného, kdyby se o&#160;tom někdy dověděl. Ale paní Leratová, jeho vlastní sestra, jen pokyvovala hlavou a&#160;tvrdila, že zná takové mužské, kterým to vůbec nevadí. Jednou v&#160;noci Gervaisa zkoprněla leknutím, když se vracela z&#160;kloboučníkova pokoje a&#160;cítila, jak ji po tmě něco pláclo po zadnici. Potom se přece jen upokojila a&#160;řekla si, že se asi uhodila o&#160;pelest postele; přece by manžel takhle nešpásoval.</p>
			<p class="MLP-text para-style-override-1">Lantier také nijak nescházel. Pečoval o&#160;sebe, měřil si břicho páskem od kalhot a&#160;žil v&#160;ustavičném strachu, aby si nemusel stahovat nebo povolovat přezku; tvrdil, že je tak akorát, a&#160;nechtěl z&#160;fintivosti ani ztloustnout, ani zhubnout. Byl proto velký kříž ho živit, protože si vymýšlel taková jídla, aby si udržel postavu. I&#160;když nebyl v&#160;domě ani šesták, on musel mít vajíčka, kotlety, samé lehké a&#160;výživné věci. Od té doby, co se dělil s&#160;manželem o&#160;hospodyni, považoval se úplně za poloviční hlavu domácnosti. Sebral kdejaký frank, který se někde povaloval, Gervaisa musela skákat podle něho, bručel a&#160;otvíral si hubu, jako by tu byl víc doma než klempíř. Zkrátka, domácnost měla teď dva pány. Ale ten nový, přivandrovalý pán byl mazanější, vylízal všechnu smetánku a&#160;vybíral si ze všeho to nejlepší, z&#160;Gervaisy, ze stolu, ze všeho. Zkrátka ždímal Coupeauovy, jak se dalo. A&#160;nestyděl už se dělat to docela veřejně. Nana byla pořád jeho miláček, protože měl hezké holčičky rád. O&#160;Štěpána se staral čím dál tím méně, protože chlapci se prý musí naučit protloukat sami. Když někdo přišel za Coupeauem, našel tu vždycky Lantiera, jen tak v&#160;pantoflích a&#160;bez kabátu, jak vylézá ze zadního pokoje s&#160;rozmrzelou tváří vyrušovaného manžela; vyřizoval všechno za Coupeaua a&#160;říkal, že je to jedno a&#160;totéž.</p>
			<p class="MLP-text para-style-override-1">Mezi těmi dvěma pány nebylo Gervaise vždycky veselo. Na zdraví si, díky bohu, stěžovat nemohla, i&#160;ona tloustla, až to nebylo hezké. Ale mít oba ty mužské na krku, starat se o&#160;ně a&#160;uspokojit je, to bylo někdy nad její síly. Vždyť jediný manžel dokáže ženskou už tak dost umořit. Nejhorší bylo, že si ti rošťáci výborně rozuměli. Nikdy se nehádali a&#160;večer, když seděli po večeři s&#160;lokty na stole, se na sebe uculovali. Třeli se o&#160;sebe celý den jako dva smyslní kocouři. Když se někdy vraceli domů vzteklí, sesypalo se všechno na Gervaisu. Jen do ní! Jen houšť! Gervaisa všechno unesla a&#160;oni byli hned ještě lepší kamarádi, když si mohli společně zanadávat. Běda, když ji napadlo se proti tomu ozvat. Zpočátku, když jeden hulákal, pomrkávala prosebně na druhého, aby se jí aspoň trochu zastal. Ale nebývalo jí to moc platné. Teď už byla pěkně zticha, hrbila kyprá ramena, protože pochopila, že jim dělá dobře ji popichovat, když je taková kulatá, opravdu jako kulička. Coupeau jí krobiánsky nadával nejsprostšími výrazy. Zato Lantier naopak oplzlosti pečlivě vybíral a&#160;bůhvíkde bral všechna ta slova, jaká nikdo neříká a&#160;která ji zraňovala ještě víc. Naštěstí si člověk zvykne na všecko; i&#160;ty křivdy a&#160;ošklivé nadávky po ní nakonec klouzaly jako voda. Přišla dokonce na to, že je lepší, když se oba zlobí, protože když byli dobře naladění, otravovali ji ještě víc, pořád na ní něco chtěli a&#160;nenechali ji v&#160;klidu vyžehlit ani čepeček. Poroučeli si všelijaké dobroty, tohle měla hodně posolit, tohle zas ne, musela je obskakovat, mazlit se s&#160;nimi a&#160;jednoho po druhém je balit do vatičky. Na konci týdne už jí z&#160;toho šla hlava kolem, byla jako polámaná a&#160;v&#160;očích měla vytřeštěný výraz. Takováhle robota dovede ženskou vycucat.</p>
			<p class="MLP-text para-style-override-1">Ano, Coupeau s&#160;Lantierem ji vycucávali, to je správný výraz; pálili ji z&#160;obou konců, jako se to říká o&#160;svíčce. Klempíř ovšem neměl žádné vzdělání, ale zato kloboučník ho měl zas až příliš mnoho, nebo spíš měl vzdělání asi tak, jako mají někteří nečistí lidé bílou košili a&#160;špínu pod ní. Jednou v&#160;noci se jí zdálo, že stojí na okraji studně; Coupeau ji tam srážel pěstí, kdežto Lantier ji lechtal na zádech, aby tam rychleji skočila. A&#160;přesně takový byl teď její život. Byla opravdu v&#160;dobré škole, žádný div, že to s&#160;ní šlo tak z&#160;kopce. Lidé ze čtvrti jí křivdili, když ji vinili, že se tak spouští, protože ona za to své neštěstí nemohla. Když o&#160;tom někdy přemýšlela, běhal jí po zádech mráz. Ale pak ji zas napadlo, že ji mohlo potkat ještě něco horšího. Je nakonec lepší mít dva muže než třeba přijít o&#160;obě ruce. A&#160;vlastní postavení se jí zdálo docela přirozené, takových je přece na sta. O&#160;tom, jak si v&#160;tom zatuchlém pohodlíčku zvykala, svědčí nejlíp ta okolnost, že neměla v&#160;nejmenší nenávisti ani Coupeaua, ani Lantiera. V&#160;jednom divadelním kuse viděla kdysi ženu, která nenáviděla svého manžela a&#160;otrávila ho kvůli milenci; a&#160;Gervaisa se na to divadlo zlobila, protože sama v&#160;srdci nic podobného necítila. Copak není rozumnější žít pěkně všichni tři v&#160;dobré shodě? Ne, jen žádné takové hlouposti, ty jenom komplikují život, který už beztak není žádný med. Zkrátka, přes všechny dluhy a&#160;přes hrozící bídu by se cítila docela klidná a&#160;spokojená, jen kdyby ji klempíř s&#160;kloboučníkem tolik nesoužili a&#160;tolik jí nenadávali.</p>
			<p class="MLP-text para-style-override-1">Ale naneštěstí s&#160;přicházejícím podzimem bylo v&#160;domácnosti čím dál tím hůř. Lantier tvrdil, že hubne, a&#160;den co den dělal protáhlejší obličeje. Bručel pro každou maličkost a&#160;ohrnoval nos nad hrncem s&#160;bramborami, takové žrádlo prý on nemůže jíst, má po něm vždycky průjem. Kvůli každé volovině byl teď hned velký rambajs a&#160;nakonec svalovali jeden na druhého vinu za to, že žijí v&#160;takovémhle srabu. A&#160;dalo to sakramentskou práci, než se zas usmířili a&#160;zavrtali každý do svého pelechu. Když není co žrát, vlci se perou; tak je to vždycky. Lantier už čuchal ve vzduchu krach; měl vztek, že už je celý dům vyjedený, tak dokonale vymetený, že bude muset co nejdřív sebrat klobouk a&#160;jít si hledat pelech a&#160;žrádýlko jinam. Tak už si zvykl na tohle teplé místečko, byl tu jako doma, všichni ho tu hýčkali, opravdový ráj; takový už nikde nenajde. Inu, člověk se přece nemůže nacpat až po krk a&#160;potom mít ještě plný talíř! Nakonec se měl zlobit na své vlastní břicho, protože vlastně celou domácnost projedl především on. Ale takhle on neuvažoval; měl ukrutný dopal na Coupeauovy, že se za dva roky nechali takhle vyplundrovat. Namouduši, ti Coupeauovi nemají žádnou odpovědnost! Křičel na Gervaisu, že nedovede šetřit. Hrom do toho, co si on teď počne? Přátelé ho nechají v&#160;bryndě zrovna teď, když mu má vyjít nádherný kšeft, šest tisíc franků příjmů v&#160;továrně, z&#160;toho by celá ta jejich rodinka mohla žít v&#160;přepychu!</p>
			<p class="MLP-text para-style-override-1">Jednou v&#160;prosinci šli bez večeře spát. V&#160;celé domácnosti už nebyl ani šesták. Lantier byl teď celý den nabručený, ráno brzo odcházel a&#160;coural se po ulicích, aby si našel nějaké nové teplé místečko, kde by mu kuchyňská vůně znovu rozveselila tvář. Postával teď celé hodiny v&#160;krámě u&#160;kamínek a&#160;přemýšlel. Pak najednou začal projevovat velkou náklonnost k&#160;Poissonovým. Nedobíral si už strážníka a&#160;neříkal mu „Badinguete“, ba dokonce připouštěl, že ten císař je možná docela správný chlapík. Zvlášť si vážil Virgínie, je prý to taková rozvážná ženská a&#160;dovede si v&#160;domácnosti poradit. Bylo to nad slunce jasné, šmajchloval si je. Dalo by se dokonce soudit, že k&#160;nim chce přijít na stravu a&#160;na byt. Ale Lantier byl vykutálený chytrák a&#160;měl za lubem něco jiného. Virgínie se mu jednou svěřila, že by se ráda zařídila v&#160;nějaké branži na vlastní pěst; od té doby se kolem ní točil a&#160;prohlašoval, že je to báječný nápad. Ona, ona je pro obchod jako stvořená; dobře stavěná a&#160;přívětivá, dovede se ohánět. Ó, ta si vydělá, kolik bude chtít! A&#160;když má peníze, to dědictví po tetě, už dávno doma připravené, má úplně recht, že chce hodit přes hlavu těch pár šatů, co za rok spíchne, a&#160;pustit se do obchodování. Uváděl jí za příklad lidi, kteří si zrovna teď nahrabávají veliké jmění, třeba ta zelinářka na rohu anebo prodavačka hrnců na bulváru; protože teď je na to nejlepší doba, prodá se všechno, i&#160;smetí z&#160;pultu. Ale Virgínie si to ještě rozmýšlela; hledá prý nějaký krám, ráda by zůstala ve čtvrti. Tu ji Lantier odvedl do ústraní a&#160;tam s&#160;ní deset minut o&#160;něčem šeptal. Zdálo se, jako by ji přemlouval k&#160;něčemu, co ona nechce; nakonec už neodporovala a&#160;vypadalo to, jako by mu dávala plnou moc, aby tedy jednal. Jako by teď měli mezi sebou nějaké tajemství; mrkali na sebe a&#160;občas něco spěšně zašeptali, jako kdyby spolu potají něco pekli; tu a&#160;tam se prozradili i&#160;stiskem ruky. Od té doby se kloboučník, když jedl ten svůj suchý chléb, díval na Coupeauovy poťouchlým pohledem, řečí měl zas jako vody a&#160;kázal jim celé litanie, až z&#160;toho uši brněly. Celý den slyšela Gervaisa jen o&#160;samé bídě, kterou před ní teď ochotně rozmazával. Nemluví kvůli sobě, chraň bůh! Třel by se svými přáteli bídu třeba celý život. Jenomže opatrnost káže, aby si včas uvědomili, v&#160;jaké jsou situaci. Mají už ve čtvrti přinejmenším pět set franků dluhů, u&#160;pekaře, uhlíře, hokynáře a&#160;kde všude jinde. K&#160;tomu už dluhují činži za dva kvartály, to je dalších dvě stě padesát franků, a&#160;pan Marescot, domácí, už dokonce mluví o&#160;tom, že je vyhodí, jestli mu do prvního ledna nezaplatí. Jinak už zastavárna všechno spolkla, tam už by se nedal odnést ani starý krám za tři franky, tak dokonale už je celý byt vymetený; zůstaly tu jen hřebíky ve zdech, a&#160;těch je za tři pěťáky kilo. Gervaise se z&#160;těch počtů točila hlava, byla z&#160;nich bezradná, obyčejně se rozčilovala a&#160;tloukla pěstí do stolu anebo se nakonec rozbrečela jako nemluvně. Jednou večer se dala do křiku: „Já odtud zítra uteču…! To radši strčím klíč pod dveře a&#160;budu spát na chodníku, než abych dál žila v&#160;takovýchhle úzkostech!“</p>
			<p class="MLP-text para-style-override-1">„Rozumnější by bylo,“ nadhodil Lantier potměšile, „krám někomu propustit, možná že by se někdo našel… Až se oba rozhodnete doopravdy krám pustit…“</p>
			<p class="MLP-text para-style-override-1">Skočila mu do řeči ještě prudčeji: „Ale hned, třeba hned! Bože, to by se mi ulevilo!“</p>
			<p class="MLP-text para-style-override-1">Tu ukázal kloboučník, že má praktický smysl. Kdyby prý krám někomu propustili, nový nájemník by se jistě uvolil zaplatit dlužnou činži. Odvážil se dokonce zmínit o&#160;Poissonových a&#160;připomněl, že Virgínie hledá krám; možná že by se jí tenhle hodil. Vzpomíná si, jak jednou říkala, že by právě takovýhle chtěla. Ale jak slyšela pradlena o&#160;Virgínii, v&#160;tu ránu zchladla. Však se ještě uvidí; to se v&#160;zlosti snadno řekne, vykašlat se na byt, ale ono to není tak jednoduché, když o&#160;tom pak člověk uvažuje.</p>
			<p class="MLP-text para-style-override-1"><span>Následující dny opakoval Lantier všechny svoje litanie nadarmo, Gervaisa jen odpovídala, že už na tom byla v&#160;životě ještě hůř a&#160;že se z&#160;toho vždycky nějak dostala. Co by tím získala, kdyby už neměla krám? Čím by si vydělala na chleba? Naopak, přijme znovu nějaké dělnice a&#160;získá si nové zákazníky. Říkala to jen tak, aby se nějak bránila pravdivým vývodům kloboučníkovým, který jí dokazoval, že už je na lopatkách, docela v&#160;koncích, a&#160;že už nemá nejmenší naději se z&#160;těch dluhů dostat. Přitom však před ní nerozvážně znovu vyslovil Virgíniino jméno, takže se Gervaisa zuřivě zatvrdila. Ne, ne, nikdy! Odjakživa měla pochybnosti o&#160;její upřímnosti; a&#160;teď chce Virgínie krám jen proto, aby ji pokořila. Přenechala by krám třeba první ženské, kterou by potkala na ulici, ale téhle licoměrné potvoře to </span><span>k vůli</span><span> neudělá, beztak už celá léta čeká na to, až se ona položí. Ach, teď už tomu všemu rozumí! Teď už chápe, proč té dorotě svítily v&#160;kočičích očích ty žluté ohníčky! Ano, Virgínie pořád nemůže zapomenout na ten nářez v&#160;prádelně a&#160;potají se užírá touhou po pomstě. Tak ať si teda ten výprask radši schová za rámeček, </span><span>jestli</span><span> nechce dostat ještě jeden! A&#160;dočká se ho možná brzo, ať už si připraví zadek! Lantier se při tom přívalu zlostných slov pokoušel nejdřív Gervaisu usadit; vynadal jí, že je pitomá káča, jedovatá drbna a&#160;paličatá náfuka; dopálil se tak, že se pustil i&#160;do Coupeaua, že prý je bačkora, když nedokáže přimět ženu, aby měla náležitou úctu před jeho přítelem. A&#160;pak viděl, že by hněv mohl všechno pokazit, a&#160;začal se dušovat, že už se jakživ nebude starat o&#160;cizí záležitosti, když se za to dočká jen takové odměny. A&#160;zdálo se opravdu, jako by to postoupení krámu pustil z&#160;hlavy; ve skutečnosti však jenom číhal, až se naskytne vhodná příležitost o&#160;tom znovu promluvit a&#160;přimět konečně pradlenu k&#160;rozhodnutí.</span></p>
			<p class="MLP-text para-style-override-1"><span>Přišel leden, počasí pod psa, vlhko a&#160;zima. Matka Coupeauová už zas celý prosinec kašlala a&#160;dusila se, a&#160;teď si musela po Třech králích lehnout do postele. Byl už to její úděl, každou zimu na to čekala. Ale letos kolem ní všichni říkali, že už z&#160;pokojíčku nevyleze, leda nohama napřed. Chroptěla opravdu tak ošklivě, že už to zavánělo krchovem, i&#160;když byla tak tlustá a&#160;tělnatá; jedno oko už měla ochrnuté a&#160;polovičku obličeje zkroucenou. Mladí jí jistě nechtěli pomoci do hrobu; jenomže táhlo už se to s&#160;ní tak dlouho a&#160;ona </span><span>byla tak</span><span> na obtíž, že si všichni přáli, aby už umřela, protože by to byla úleva pro všechny. I&#160;jí by tak bylo líp, nakonec své už si užila, ne? A&#160;když má člověk všechno za sebou, nemusí mu to být líto. Lékař, kterého zavolali, už podruhé ani nepřišel. Dávali jí pít bylinkový čaj, jen tak aby se neřeklo, že se o&#160;ni vůbec nikdo nestará. A&#160;každou hodinu se chodili dívat, jestli už neumřela. Nemohla už ani mluvit, jak se dusila; ale jediným zdravým okem, živým a&#160;jasným, se na každého upřeně dívala. A&#160;v&#160;tom jediném oku se toho zračilo mnoho; lítost nad zašlým mládím, smutek z&#160;toho, že už by se jí rodina tak ráda zbavila, a&#160;zlost na tu zkaženou Nanu, která se už v&#160;noci vůbec neostýchala a&#160;chodila se jen v&#160;košili dívat zasklenými dveřmi.</span></p>
			<p class="MLP-text para-style-override-1">Jednou v&#160;pondělí přišel Coupeau večer zas zřízený pod obraz. Od té doby, co to s&#160;matkou bylo tak zlé, žil ustavičně v&#160;rozteskněné náladě. Když si lehl a&#160;začal chrápat jako pařez, Gervaisa ještě chvíli chodila po bytě. Každou noc trávila vždycky nějaký čas u&#160;lože matky Coupeauové. Ostatně Nana byla velmi statečná, spala pořád s&#160;babičkou v&#160;pokoji a&#160;říkala, že je všechny zavolá, kdyby slyšela, že umírá. Tu noc Nana tvrdě spala a&#160;i nemocná, zdálo se, klidně podřimovala; a&#160;tak Gervaisa nakonec povolila Lantierovi, který ji volal k&#160;sobě do pokoje, aby si přišla trochu odpočinout. Nechali jen hořet svíčku na zemi za skříní. Ale asi ve tři hodiny Gervaisa najednou vyskočila z&#160;postele; celá se třásla a&#160;svírala ji jakási úzkost. Zdálo se jí, jako by ji byl ovanul studený dech. Protože svíčka už dohořela, uvázala si spodničku potmě, celá vyděšená, v&#160;horečném chvatu. Několikrát vrazila do nábytku a&#160;až teprve v&#160;pokojíku se jí podařilo rozsvítit malou lampičku. Do tíživého nočního ticha se ozývaly jen dva hluboké tóny klempířova pravidelného chrápání. Nana ležela na zádech a&#160;tiše oddechovala napuchlými rty. Gervaisa stáhla trochu lampu, za níž tančily veliké stíny, a&#160;posvítila mamince Coupeauové do obličeje. Uviděla, že je bílá jako stěna, hlavu má stočenou k&#160;rameni a&#160;oči otevřené. Maminka Coupeauová byla mrtvá.</p>
			<p class="MLP-text para-style-override-1">Tiše, bez jediného výkřiku a&#160;nesmírně opatrně se Gervaisa, strnulá hrůzou, vrátila zas do pokoje k&#160;Lantierovi. Ten už mezitím zase usnul. Naklonila se nad něj a&#160;tiše řekla: „Poslouchej, už je po všem. Je mrtvá.“ Ještě napůl v&#160;mrákotách, celý rozespalý, nejdřív zabručel: „Dej mi pokoj a&#160;lehni si… Jestli je mrtvá, tak už jí stejně nemůžeme pomoct!“</p>
			<p class="MLP-text para-style-override-1">Pak se opřel o&#160;loket a&#160;zeptal se: „Kolik je hodin?“</p>
			<p class="MLP-text para-style-override-1">„Tři.“</p>
			<p class="MLP-text para-style-override-1">„Teprve tři? Tak si pojď lehnout. Ještě si něco uženeš… Až se rozední, uvidíme.“</p>
			<p class="MLP-text para-style-override-1">Ale Gervaisa na něho nedala a&#160;začala se oblékat. Lantier se zavrtal pod pokrývku, obrátil se ke zdi a&#160;zabručel něco o&#160;paličatých ženských. Copak to tak spěchá, oznamovat lidem, že je mrtvý v&#160;domě? Takhle v&#160;noci to přece není nic příjemného! A&#160;měl vztek, že bude mít spánek pokažený truchlivými představami. Když si Gervaisa přenesla do ložnice všechny věci, i&#160;sponky do vlasů, sedla si a&#160;teď teprve se po libosti rozplakala, když už se nemusela bát, že ji někdo přistihne s&#160;kloboučníkem. V&#160;hloubi duše měla maminku Coupeauovou docela ráda a&#160;měla z&#160;toho velký zármutek, i&#160;když v&#160;první chvíli cítila jen strach a&#160;rozmrzelost nad tím, že si na to stará paní nemohla vybrat lepší dobu. Plakala úplně sama a&#160;vzlykala nahlas do ticha, ale klempíř nepřestával chrápat; neslyšel vůbec nic; ještě chvíli ho volala a&#160;cloumala jím, ale pak se rozhodla, že ho nechá na pokoji, protože by s&#160;ním byla jen další starost, kdyby se probudil. Když se zas vrátila k&#160;nebožce, zastihla Nanu, jak sedí na posteli a&#160;protírá si oči. Holka hned pochopila, co se stalo, a&#160;zvědavě jako zkažená uličnice hned natáhla hlavu, aby se na babičku podívala. Neříkala nic, jen se trochu třásla a&#160;tvářila se udiveně a&#160;spokojeně, že už se dočkala té smrti, na kterou už se dva dny těšila jako na něco ošklivého a&#160;zakázaného, nač se děti nemají dívat. A&#160;při pohledu na ten bílý obličej, v&#160;posledním zápase křečovitě stažený touhou po životě, se jí mladé kočičí zorničky rozšířily a&#160;celá páteř jí příjemně strnula, zrovna tak jako když postávala bez hnutí za skleněnými dveřmi a&#160;chodila se tam dívat na věci, po kterých takovým usmrkaným holkám nic není.</p>
			<p class="MLP-text para-style-override-1">„Tak vstávej!“ řekla jí matka potichu. „Tady nesmíš zůstat.“</p>
			<p class="MLP-text para-style-override-1">Nerada se svezla z&#160;postele, otočila hlavu a&#160;nespouštěla z&#160;nebožky oči. Gervaisa byla ve velkých rozpacích, protože nevěděla, kam s&#160;dítětem, než se rozední. Rozhodovala se už, že jí řekne, aby se ustrojila, ale vtom za nimi přišel Lantier v&#160;kalhotách a&#160;s&#160;pantoflemi na nohou. Nemohl spát, trochu se za své chování přece jen styděl. Tím se všechno zjednodušilo.</p>
			<p class="MLP-text para-style-override-1">„Ať si jde lehnout do mé postele,“ zašeptal, „tam bude mít dost místa.“</p>
			<p class="MLP-text para-style-override-1">Nana zvedla k&#160;matce a&#160;Lantierovi své velké jasné oči a&#160;podívala se na ně nevinně jako na Nový rok, když dostává čokoládové bonbony. A&#160;nemuseli ji nutit, rozběhla se tam v&#160;košili tak rychle, že se bosýma nohama sotva dotýkala podlahy. Vklouzla jako užovka do postele, ještě teplé, zavrtala se pod pokrývku a&#160;natáhla se, že pod ní bylo její štíhlé tělíčko sotva znát. Pokaždé, když tam Gervaisa přišla, viděla, jak se jí lesknou oči; byla zticha, ale nespala, ani se nehýbala a&#160;byla celá červená, jako by přemýšlela o&#160;vážných věcech.</p>
			<p class="MLP-text para-style-override-1">Lantier zatím pomohl Gervaise maminku Coupeauovou oblék­nout; a&#160;nebyla to snadná práce, protože nebožka byla těžká jako cent. Nikdy by člověk neřekl, že ta babka je takhle tlustá a&#160;takhle bílá. Oblékli jí punčochy, bílou spodničku, kazajku a&#160;čepeček, zkrátka její nejlepší prádlo. Coupeau chrápal dál, pořád stejné dva tóny, jeden hluboký klesající, druhý vysoký stoupavý. Bylo to jako kostelní hudba, doprovázející sváteční obřady o&#160;Velkém pátku. A&#160;když nebožku celou ustrojili a&#160;položili na čistě povlečenou postel, musel si Lantier nalít sklenici vína, aby se vzpamatoval, protože se mu dělalo špatně od žaludku. Gervaisa hrabala v&#160;prádelníku a&#160;hledala malý měděný křížek, který si přivezla z&#160;Plassansu; ale pak se rozpomněla, že ho maminka Coupeauová asi sama prodala. Zatopili v&#160;kamnech. Zbytek noci přečkali na židlích, napůl dřímali a&#160;pomalu dopíjeli načatou láhev; byli mrzutí a&#160;mračili se jeden na druhého, jako by za to mohl.</p>
			<p class="MLP-text para-style-override-1">K&#160;sedmé hodině, před rozedněním, se konečně Coupeau probudil. Když se dověděl, co se stalo, v&#160;první chvíli ani nezaplakal a&#160;jenom něco koktal; měl nějaký dojem, že si z&#160;něho dělají legraci. Potom však vyskočil z&#160;postele a&#160;klesl před mrtvou matkou na kolena; objímal ji, bečel jako tele a&#160;ronil tak velké slzy, že smáčel celé prostěradlo jen tím, jak si utíral oči. Gervaisa se také znovu rozvzlykala; mužova bolest ji velmi dojala a&#160;rázem ji s&#160;ním usmířila. Vždyť on má lepší srdce, než si myslela. Coupeauovo zoufalství bylo smíšené s&#160;kocovinou. Vjížděl si rukama do vlasů, jazyk měl zdřevěnělý jako vždycky po flámu, a&#160;měl ještě trochu v&#160;hlavě, přestože deset hodin spal. A&#160;tak naříkal a&#160;zatínal pěsti. Ach bože bože, vždyť on měl maminku tak rád, a&#160;teď mu odešla. Ach bože, to ho bolí hlava, a&#160;tohle mu ještě dodá. Jako by měl na hlavě řeřavé uhlí a&#160;teď mu k&#160;tomu ještě srdce puká bolestí! Ne, na světě není žádná spravedlnost, když může osud jednoho člověka takhle pronásledovat!</p>
			<p class="MLP-text para-style-override-1">„No tak nebreč, kamaráde!“ domlouval mu Lantier a&#160;pomáhal mu vstát. „Musíš se vzchopit!“</p>
			<p class="MLP-text para-style-override-1">A&#160;nalil mu do sklenice vína, ale Coupeau se nechtěl napít.</p>
			<p class="MLP-text para-style-override-1">„Já nevím, co mi je. Jako bych měl v&#160;krku měď… To ta maminka, jak jsem ji uviděl, hned jsem cítil takovou chuť jako po mědi. Maminko, ježíšmarjá, maminko!“</p>
			<p class="MLP-text para-style-override-1">A&#160;znovu se rozplakal jako dítě. Potom však přece jen vypil skleničku vína, aby uhasil ten žár, který ho pálil v&#160;prsou. Lantier se hleděl brzo vytratit pod záminkou, že to oznámí příbuzným a&#160;zajde na úřad ohlásit úmrtí. Potřeboval se trochu provětrat. A&#160;tak nepospíchal, pokuřoval cigaretu a&#160;vychutnával čerstvý ranní vzdoušek. Cestou od paní Leratové zašel dokonce v&#160;Batignolles do cukrárny a&#160;dal si tam šálek horkého kafíčka. Hodinu tam zůstal sedět a&#160;přemýšlel.</p>
			<p class="MLP-text para-style-override-1">Mezitím se už od devíti hodin začalo v&#160;krámě za zavřenými okenicemi scházet příbuzenstvo. Lorilleux ani nezaplakal. Ostatně má prý nějakou práci, která moc pospíchá, a&#160;tak jen chvíli postál s&#160;okázale truchlivou tváří a&#160;hned se zas vrátil do dílny. Paní Lorilleuxová s&#160;paní Leratovou objímaly Coupeauovy a&#160;utíraly si oči, v&#160;nichž se jim leskly drobounké slzy. Ale sotva se Lorilleuxová rozhlédla trochu kolem mrtvé, spustila hned křik, co je to za rozum, nechat u&#160;nebožky rozsvícenou lampu, to prý se nikdy nedělá, vždycky musí hořet svíčka. A&#160;tak poslali Nanu pro celý balíček velkých svíček. Jo, tahle pajda, ta by vás pěkně upravila, kdybyste u&#160;ní umřeli! Vesnická nána, ani neví, jak se zachází s&#160;nebožtíkem! Copak ještě nikoho v&#160;životě nepochovávala? Paní Leratová musela zajít k&#160;sousedkám a&#160;vypůjčit si tam křížek. A&#160;přinesla velikánský černý dřevěný kříž, na němž byl přibitý Kristus z&#160;omalovaného kartonu; přikryl mamince Coupeauové celou hruď a&#160;vypadalo to, jako by ji svou tíhou drtil. Potom sháněli svěcenou vodu. Ale nikdo ji neměl, a&#160;tak pro ni zas Nana musela běžet až do kostela; přinesla jí celou láhev. Obratem ruky dostal pokojík docela jiný vzhled. Na malém stolku hořela svíce, vedle ní stála sklenice se svěcenou vodou a&#160;v&#160;ní větvička zimostrázu. Teď když někdo přijde, bude aspoň všechno, jak náleží. A&#160;rozestavili v&#160;krámě židle do kruhu, aby mohli přijímat návštěvy.</p>
			<p class="MLP-text para-style-override-1">Lantier se vrátil až v&#160;jedenáct, informoval se v&#160;pohřebním ústavu.</p>
			<p class="MLP-text para-style-override-1">„Máry stojí dvanáct franků. Jestli chcete mši, stojí to o&#160;deset franků víc. A&#160;potom pohřební vůz, ten se platí podle toho, jak je vyzdobený.“</p>
			<p class="MLP-text para-style-override-1">„Ale to je přece zbytečné!“ zašeptala udiveně paní Lorilleuxová a&#160;zvedla polekaně hlavu. „Maminku už tím nevzkřísíme, ne? Každý podle svých prostředků!“</p>
			<p class="MLP-text para-style-override-1">„Samozřejmě, já si to také myslím,“ odpověděl kloboučník. „Vyptal jsem se jen na všechno, abyste se podle toho mohli zařídit… Řekněte sami, jak si to přejete, a&#160;hned po obědě to půjdu objednat.“</p>
			<p class="MLP-text para-style-override-1">Rozhodli se potichu v&#160;přítmí krámu, osvětleného jen štěrbinami v&#160;okenicích. Dveře do pokojíku zůstaly dokořán otevřené a&#160;tím velkým zejícím otvorem doléhalo do krámu tíživé ticho smrti. Ze dvora se ozýval dětský smích, v&#160;bledém zimním slunci se tam malé žabky točily do kolečka. Najednou bylo slyšet Nanu; utekla od Bochových, kam ji poslali. Komandovala děvčata pronikavým hlasem a&#160;dupala podpatky o&#160;dlažbu; do toho bylo slyšet písničku, jako když štěbetá hejno vrabců:</p>
			<p class="MLP-verse--I---12-12 para-style-override-1">Ten náš malý oslíček<br/>má bolavou nožičku,<br/>panímáma poslala<br/>do města pro mastičku<br/>a&#160;botičky, tralala,<br/>a&#160;botičky červený.</p>
			<p class="MLP-text para-style-override-1">Gervaisa, když se jí zeptali na mínění, chvíli mlčela a&#160;pak řekla: „Nejsme bohatí, to se ví; ale chceme se přece jen zachovat, jak se sluší… I&#160;když nám maminka nic nenechala, to přece ještě není důvod, abychom ji zahrabali do země jako psa… Ne, musí mít mši a&#160;slušný pohřební vůz taky…“</p>
			<p class="MLP-text para-style-override-1">„A&#160;kdopak to zaplatí?“ vyjela prudce paní Lorilleuxová. „My ne, zas jsme minulý týden přišli o&#160;peníze. A&#160;vy taky ne, vy jste úplně bez peněz… Aspoň vidíte, kam vás to přivedlo, chtít pořád dělat před lidmi flanc!“ Když se zeptali Coupeaua, ten jen něco zamumlal, mávl rukou, že je mu to úplně fuk, a&#160;hned zas na židli usnul. Paní Leratová řekla, že svůj díl zaplatí. Souhlasila s&#160;Gervaisou, musí se přece zachovat slušnost. A&#160;tak to obě na kousku papíru spočítaly; všeho všudy by to vyšlo na devadesát franků, protože se po dlouhém dohadování rozhodly pro pohřební vůz s&#160;úzkým ozdobným závěsem.</p>
			<p class="MLP-text para-style-override-1">„Jsme tři,“ usoudila pradlena, „dáme každý třicet franků. To nás nikoho nezabije.“</p>
			<p class="MLP-text para-style-override-1">Ale paní Lorilleuxová rozzuřeně vyletěla: „To teda ne! Já nic nedám! Já ne…! Ne že by mi šlo o&#160;těch třicet franků. Dala bych třeba sto tisíc, kdybych je měla a&#160;kdyby mohly maminku vzkřísit k&#160;životu… Ale nemám ráda naparování. Vy máte krám a&#160;jde vám jen o&#160;to, jak se před celou čtvrtí ukázat. Ale my s&#160;tím nechceme nic mít. My na takové vytírání očí nejsme… Dělejte si, co chcete. Dejte si na pohřební vůz třeba chocholy, když se vám to líbí!“</p>
			<p class="MLP-text para-style-override-1">„Však my od vás nic nechceme!“ odsekla jí nakonec Gervaisa. „I&#160;kdybych se měla třeba sama prodat, udělám to; aspoň si nebudu muset nikdy nic vyčítat. Živila jsem maminku bez vaší pomoci, a&#160;tak ji bez vás taky pochovám… Už jednou jsem vám řekla, co si myslím: seberu i&#160;opuštěnou kočku, a&#160;tak se o&#160;vaši matku postarám taky!“ Nato se paní Lorilleuxová dala do breku a&#160;Lantier ji musel zdržovat, aby neodešla. Rozepře byla tak hlučná, že je paní Leratová musela rázně okřiknout, potom zašla potichu vedle do pokojíku a&#160;tam se pohoršeně a&#160;vylekaně podívala na nebožku, jako by se bála, že se snad stará paní probudila a&#160;poslouchá, jak se kvůli ní vedle hádají. Vtom se ze dvora znovu ozval Nanin pronikavý hlásek, překřikující ostatní tančící děvčata:</p>
			<p class="MLP-verse--I---12-12 para-style-override-1">Ten náš malý oslíček<br/>má bolavý pupíček,<br/>panímáma poslala<br/>do města pro flastříček<br/>a&#160;střevíčky, tralala,<br/>a&#160;střevíčky červený.</p>
			<p class="MLP-text para-style-override-1">„Panebože, ty děti mi lezou na nervy s&#160;tím zpíváním!“ řekla Lantierovi Gervaisa, která se celá třásla a&#160;neměla daleko do pláče samým rozčilením a&#160;zármutkem. „Okřikněte je a&#160;odveďte Nanu zpátky k&#160;domovnici, i&#160;kdybyste jí měl někam nakopat!“</p>
			<p class="MLP-text para-style-override-1">Paní Leratová s&#160;paní Lorilleuxovou odešly na oběd a&#160;slíbily, že pak zase přijdou. Coupeauovi zasedli ke stolu a&#160;pojedli trochu uzenin, ale neměli ani hlad a&#160;báli se zacinkat vidličkou. Byli mrzutí a&#160;jako zpitomělí z&#160;té chuděrky maminky Coupeauové, která jako by jim tu všude po celém bytě překážela. Jejich život byl celý vyšinutý z&#160;kolejí. V&#160;prvních chvílích chodili bezradně sem a&#160;tam, nemohli nic najít, byli celí rozlámaní jako po flámu. Lantier se hned zase vytratil, že půjde do pohřebního ústavu, a&#160;odnesl s&#160;sebou třicet franků od paní Leratové a&#160;šedesát franků, které si Gervaisa běžela vypůjčit od Goujeta, prostovlasá, jako šílená. Odpoledne přišlo několik návštěv, sousedky, užírající se zvědavostí; hned ve dveřích vzdychaly a&#160;kroutily uplakanýma očima, pak vešly do pokojíku, podívaly se na mrtvou, pokřižovaly se a&#160;pokropily nebožku větvičkou zimostrázu, namočenou ve svěcené vodě. Potom se usadily v&#160;krámě, mluvily donekonečna o&#160;drahé zesnulé a&#160;neúnavně opakovaly dokola stejné věty celé dlouhé hodiny. Slečna Remanjouová si všimla, že jí zůstalo pravé oko otevřené, paní Gaudronová zas ustavičně tvrdila, jakou měla babička na svůj věk ještě krásnou pleť, a&#160;paní Fauconnierová se nemohla vynadivit, vždyť prý ji ještě před třemi dny viděla, jak si pochutnává na kafíčku. Ba, ba, každého to může potkat, člověk neví dne ani hodiny. Kvečeřu už toho všeho začínali mít Coupeauovi dost. Je to pro rodinu příliš velká strast, mít nebožtíka tak dlouho v&#160;domě. Vláda by na to měla vydat nějaký jiný zákon. Ještě celý večer, celou noc a&#160;celé odpoledne, to snad ani nebude mít konce. Když už člověk ani nemůže plakat, zármutek se obrátí v&#160;zlost a&#160;nakonec by se člověk choval i&#160;nezdvořile. Chladná maminka Coupeauová, ležící mlčky vzadu v&#160;úzkém pokojíku, se čím dál tím víc roztahovala po bytě a&#160;stávala se z&#160;ní tíha, dusící celou rodinu. A&#160;domácnost se vzdor tomu plahočila dál za svými každodenními starostmi a&#160;poznenáhlu ztrácela k&#160;nebožce úctu.</p>
			<p class="MLP-text para-style-override-1">„Sníte si k&#160;večeři něco s&#160;námi,“ řekla Gervaisa paní Leratové a&#160;paní Lorilleuxové, když zase přišly. „Je nám příliš smutno, musíme zůstat pohromadě.“</p>
			<p class="MLP-text para-style-override-1">Prostřeli na žehlicí stůl. Každý si při pohledu na talíře vzpomněl, jaké se tu kdysi pořádaly žranice. Lantier se mezitím vrátil a&#160;i&#160;Lorilleux přišel dolů. Paštikář přinesl právě velkou kulatou paštiku, protože Gervaisa neměla na vaření ani pomyšlení. A&#160;sotva zasedli ke stolu, přišel Boche vyřídit, že by s&#160;nimi rád mluvil pan Marescot; vzápětí se objevil sám domácí, velmi vážný, s&#160;širokou řádovou stuhou na svrchníku. Mlčky se uklonil, šel rovnou do pokojíku a&#160;tam poklekl. Byl to velmi zbožný pán. Pomodlil se soustředěně jako nějaký farář, potom udělal ve vzduchu kříž a&#160;pokropil nebožčino tělo zimostrázovou větvičkou. Celé příbuzenstvo vstalo od stolu a&#160;dívalo se na něho; udělal na všechny velký dojem. Když pan Marescot vykonal pobožnost, přišel do krámu a&#160;řekl Coupeauovým;</p>
			<p class="MLP-text para-style-override-1">„Přišel jsem kvůli té dvojí činži, kterou mi dlužíte. Můžete zaplatit?“</p>
			<p class="MLP-text para-style-override-1">„Ne, prosím, všecko ne,“ koktala Gervaisa; bylo jí velmi nepříjemné, že o&#160;tom mluví před Lorilleuxovými. „Chápete, když nás teď stihlo takové neštěstí…“</p>
			<p class="MLP-text para-style-override-1">„Zajisté, ale každý máme nějaké trápení,“ odpověděl domácí a&#160;roztáhl své obrovské prsty bývalého dělníka. „Je mi velice líto, ale nemohu už dál čekat… Nezaplatíte-li pozítří ráno, budu muset požádat o&#160;soudní vystěhování.“</p>
			<p class="MLP-text para-style-override-1"><span>Gervaisa sepjala mlčky ruce, oči měla plné slzí a&#160;prosebně se na něho dívala. Ale on jen vážně zavrtěl hlavou, jako by jí chtěl dát </span><span>na sro</span><span>­zuměnou, že jakákoliv prosba je marná. Ostatně úcta k&#160;mrtvé jim bránila se o&#160;tom dále šířit. Odcházel velmi zdvořile, pozpátku.</span></p>
			<p class="MLP-text para-style-override-1">„Prosím mnohokrát za prominutí, že jsem vás vyrušil,“ zašeptal. „A&#160;pozítří ráno, nezapomeňte!“</p>
			<p class="MLP-text para-style-override-1">A&#160;protože cestou ven musel zas projít kolem pokojíku, ještě jednou zbožně poklekl před dokořán otevřenými dveřmi a&#160;poklonil se nebožce.</p>
			<p class="MLP-text para-style-override-1">Jedli zpočátku rychle, aby se nezdálo, že mají z&#160;jídla potěšení. Ale zákusek už pomalu vychutnávali, přemohla je potřeba také si trochu užít. Každou chvíli Gervaisa nebo některá z&#160;obou sester s&#160;plnými ústy vstávala a&#160;s&#160;ubrouskem v&#160;ruce se šla podívat vedle; když si zase sedla a&#160;dojídala sousto, podívali se na ni ostatní tázavě, je-li vedle všechno v&#160;pořádku. Potom už dámy vstávaly méně často a&#160;na maminku Coupeauovou se zapomínalo. Navařily velký hrnec kávy, a&#160;hodně silné, aby všichni vydrželi v&#160;noci bdít. Kolem osmé přišli Poissonovi. Coupeauovi je také pozvali na skleničku kávy. Tu Lantier, který pořád pozoroval Gervaisin obličej, jako by najednou využil příležitosti, na kterou od rána čekal, a&#160;převedl řeč na to, jak se takový špína domácí nestydí přijít vymáhat peníze do bytu, kde leží nebožtík.</p>
			<p class="MLP-text para-style-override-1">„Tváří se jako svatoušek, rošťák jeden, jako kdyby sloužil mši…,“ řekl najednou. „Ale já bych mu na vašem místě hodil celý ten krám do chřtánu, ať si ho sežere!“ Gervaisa, k&#160;smrti unavená, malátná a&#160;vyčerpaná, odpověděla sklesle: „Ano, to udělám: nebudu čekat, až přijde exekutor… Ach, mám už toho všeho plné zuby! Plné zuby!“</p>
			<p class="MLP-text para-style-override-1">Lorilleuxovi se radovali při pomyšlení, že ta pajda už nebude mít krám, a&#160;horlivě jí to schvalovali. Nikdo nemá věru ponětí, co takový krám stojí. I&#160;kdyby vydělala jinde jen tři franky denně, nemá přitom aspoň žádné vydání a&#160;nemusí mít starost, že přijde o&#160;velké peníze. Popichovali Coupeaua, aby ten argument opakoval také; Coupeau hodně pil, udržoval se ustavičně v&#160;dojaté náladě a&#160;plakal sám pro sebe do talíře. Protože se zdálo, že si pradlena už dá říci, zamrkal Lantier na Poissonovy. A&#160;dlouhá Virgínie se do toho vložila; začala velmi přívětivě: „Víte, mohly bychom se dohodnout. Já bych převzala nájem a&#160;s&#160;domácím bych to zatím nějak urovnala… Nakonec byste byla aspoň klidnější.“</p>
			<p class="MLP-text para-style-override-1">„Ne, děkuji!“ prohlásila Gervaisa, která se najednou otřásla, jako by ji cosi zamrazilo. „Však já vím, kde sehnat na činži, když budu chtít. Budu pracovat a&#160;mám, zaplať pánbůh, ještě dvě ruce, abych se z&#160;těch nesnází dostala.“</p>
			<p class="MLP-text para-style-override-1">„Pohovoříme si o&#160;tom později,“ řekl honem kloboučník. „Dnes večer se to ani nehodí… Někdy jindy, třeba zítra.“</p>
			<p class="MLP-text para-style-override-1">V&#160;tu chvíli paní Leratová, která se šla podívat vedle, tiše vykřikla. Vylekala se, protože svíčka nesvítila; byla úplně dohořelá. Všichni pospíchali rozsvítit novou; pokyvovali hlavami a&#160;říkali, že to nevěští nic dobrého, když světlo u&#160;nebožtíka zhasne.</p>
			<p class="MLP-text para-style-override-1">Začalo bdění. Coupeau se natáhl, nebude prý spát, jenom přemýšlet; ale za pět minut už chrápal. Když poslali Nanu spát k&#160;Bochovým, dala se do breku. Těšila se už od rána, že se pěkně zavrtá zas do postele hodného strýčka Lantiera. Poissonovi zůstali až do půlnoci. Uvařili si nakonec v&#160;hrnci na salát horké víno, protože káva nedělala dámám dobře na nervy. Hovor přešel na důvěrné věci a&#160;všichni se začali svěřovat. Virgínie se rozpovídala o&#160;venkově. Chtěla by prý být pochována někde v&#160;lesním zákoutí a&#160;na hrobě mít lesní kvítí. Paní Leratová prý už má ve skříni připravený rubáš, do kterého ji mají po smrti zabalit, a&#160;má u&#160;něj pořád kytičku levandule, aby voněl. Chce prý mít něco voňavého u&#160;nosu, až bude ležet pod drnem. Potom bez jakéhokoliv přechodu začal vypravovat strážník, jak ráno zatýkal takovou pěknou urostlou holku, která kradla v&#160;uzenářském krámě. Když ji na komisařství svlékli, našli u&#160;ní deset salámů, měla je pověšené kolem těla vpředu i&#160;vzadu. Když paní Lerilleuxová prohlásila, že ona by takový salám nejedla, všichni se tiše zasmáli. Začali být veselejší, i&#160;když zachovávali slušné způsoby.</p>
			<p class="MLP-text para-style-override-1">Když dopíjeli svařené víno, ozval se v&#160;pokojíku podivný zvuk, jakési tlumené bublání. Všichni zvedli hlavy a&#160;podívali se po sobě.</p>
			<p class="MLP-text para-style-override-1">„To nic není,“ řekl klidně Lantier ztlumeným hlasem. „To se jenom vyprazdňuje.“</p>
			<p class="MLP-text para-style-override-1">Pokývli na to vysvětlení uspokojeně hlavami a&#160;všichni postavili sklenice na stůl.</p>
			<p class="MLP-text para-style-override-1">Konečně se Poissonovi zvedli. Lantier odešel s&#160;nimi, půjde prý k&#160;jednomu kamarádovi, aby mohl přenechat svou postel dámám, mohou se na ní vystřídat a&#160;každá si vždycky na hodinku odpočinout. Lorilleux šel nahoru spát sám; pořád říkal, že se mu to nestalo od té doby, co je ženatý. Gervaisa osaměla s&#160;oběma sestrami a&#160;spícím Coupeauem; dámy se usadily kolem kamínek a&#160;postavily na ně kávu, aby byla pořád teplá. Seděly na bobku na nízkých stoličkách, schoulené do klubíčka, s&#160;rukama pod zástěrou a&#160;nosy nad ohněm, a&#160;šeptem rozmlouvaly v&#160;hlubokém tichu spící čtvrti. Paní Lorilleuxová si naříkala; nemá prý nic černého na sebe a&#160;teď by si nerada něco kupovala, protože jsou na tom s&#160;penězi velmi, velmi zle; a&#160;vyptávala se Gervaisy, jestli po staré paní nezůstala černá sukně, ta sukně, co jí dali k&#160;narozeninám. Gervaisa musela jít pro sukni. Když se trochu zabere v&#160;pase, bude ještě dobrá. Ale paní Lorilleuxová chtěla také staré prádlo, mluvila o&#160;posteli, o&#160;skříni, o&#160;dvou židlích a&#160;jezdila očima, kde zbyla ještě nějaká drobnost, že se musí o&#160;všechno rozdělit. Málem se s&#160;Gervaisou pohádaly. Ale paní Leratová rázně zakročila a&#160;rozsoudila je. Byla spravedlivější; Coupeauovi se o&#160;maminku starali, a&#160;tak si těch pár hadříků, co po ní zbylo, věru zaslouží. A&#160;všechny tři se nad kamínky znovu pohroužily do podřimování a&#160;do jednotvárného hovoru. Noc se jim zdála strašně dlouhá. Chvílemi se probraly, napily se kávy a&#160;šly se podívat do pokojíku, kde hořel narudlý a&#160;smutný plamínek svíčky, plápolající nakřivo kolem zuhelnatělého knotu, protože knot se nesměl přistřihovat. K&#160;ránu je roztřásla zima, přestože kamínka byla rozpálená. Padala na ně tíživá úzkost a&#160;únava z&#160;toho dlouhého povídání, jazyk měly zdřevěnělý a&#160;oči je pálily. Paní Leratová se převalila na Lantierovu postel a&#160;v&#160;tu ránu chrápala jako chlap. Gervaisa s&#160;Lorilleuxovou dřímaly u&#160;kamen, hlava jim klesla až na kolena. Za svítání se probudily chladem. Svíčka u&#160;maminky Coupeauové zase zhasla. A&#160;když se v&#160;pološeru znovu ozvalo tlumené bublání, řekla paní Lorilleuxová nahlas, aby sama sebe uklidnila: „Vyprazdňuje se.“</p>
			<p class="MLP-text para-style-override-1">A&#160;zapálila novou svíčku.</p>
			<p class="MLP-text para-style-override-1">Pohřeb měl být v&#160;půl jedenácté. To bude pěkné dopoledne po té noci a&#160;po tom včerejším dnu! Gervaisa neměla ani pětník, ale byla by ochotně dala sto franků, kdyby si někdo odnesl maminku Coupeauovou o&#160;tři hodiny dřív. Co je to platné, že má člověk někoho rád, přece jen je strašně na obtíž, když je mrtvý; dokonce čím víc ho měl rád, tím raději by se ho co nejrychleji zbavil.</p>
			<p class="MLP-text para-style-override-1">Ráno před pohřbem je naštěstí pořád co dělat; musí se vykonat všelijaké přípravy. Nejdřív se nasnídali. Potom přinesli rakev a&#160;pytel pilin; přišel s&#160;tím náhodou zrovna starý Bazouge, funebrák, co bydlel v&#160;šestém patře. Ten chlap snad nikdy nevystřízlivěl. Dnes, v&#160;osm hodin ráno, byl ještě samá legrace po včerejší opici.</p>
			<p class="MLP-text para-style-override-1">„Tak to má být tady, viďte?“ řekl.</p>
			<p class="MLP-text para-style-override-1">A&#160;postavil na zem rakev, která zavrzala jako nová bedna.</p>
			<p class="MLP-text para-style-override-1">Ale když chtěl vedle ní položit pytel s&#160;pilinami, vyvalil oči a&#160;zůstal stát s&#160;otevřenými ústy, protože se před ním objevila Gervaisa.</p>
			<p class="MLP-text para-style-override-1">„Pardon, neračte se zlobit, to teda bude asi nějaká mejlka!“ vykoktal ze sebe. „Řekli mi, že to má přijít sem k&#160;vám.“</p>
			<p class="MLP-text para-style-override-1">Už chtěl pytel zase odnést a&#160;Gervaisa na něho musela křiknout: „Nechte to tady, vždyť je to u&#160;nás!“</p>
			<p class="MLP-text para-style-override-1">„No tak mordyje, hlavně že jsme se dorozuměli!“ řekl a&#160;plácl se do stehna. „Jo tak už vím, ono to je pro starou…“</p>
			<p class="MLP-text para-style-override-1">Gervaisa zbledla jako stěna. Starý Bazouge přinesl tu rakev pro ni! On zatím mluvil dál, pokoušel se být galantní a&#160;omlouval se: „To víte, včera se něco povídalo, jako že tady v&#160;přízemí jedna natáhla bačkory. Tak já jsem si myslel… Víte, při našem řemesle to člověk jedním uchem poslouchá a&#160;druhým to jde zase ven… Ale i&#160;tak jsem vám vždycky k&#160;službám, i&#160;když na to zrovna nevypadáte. Čím pozdějc, tím líp, viďte? I&#160;když ten život někdy za moc nestojí; ba ne, to teda nestojí!“</p>
			<p class="MLP-text para-style-override-1">Poslouchala ho a&#160;couvala před ním; měla strach, že ji popadne těma svýma špinavýma prackama a&#160;strčí do rakve. Už jednou, tenkrát když se vdávala, jí řekl, že zná ženské, které by mu ještě moc děkovaly, kdyby si pro ně přišel. Ne, ona ještě tak daleko nedošla; jen při tom pomyšlení jí běhal mráz po zádech. Život má sice zkaňhaný, ale nechce se ještě takhle brzo rozžehnat se světem. To radši bude přece jenom dlouhá léta chcípat hlady, než takhle najednou umřít, než by řekl švec!</p>
			<p class="MLP-text para-style-override-1">„Je namol,“ šeptala si s&#160;odporem a&#160;hrůzou. „ústav by aspoň neměl posílat ochlasty. I&#160;tak to stojí dost velké peníze.“</p>
			<p class="MLP-text para-style-override-1">Funebrák se pokoušel špásovat a&#160;začínal být drzý: „Tak já, matičko, přijdu tedy jindy. Vždycky k&#160;službám, rozumíte! Stačí kývnout. Já umím ženské utěšit… A&#160;neohrnuj nos nad starým Bazougem, ten už držel v&#160;náručí jinčí ženský, než jsi ty, a&#160;daly si říct bez odmlouvání, byly ještě moc rády, že můžou potmě hajat dál.“</p>
			<p class="MLP-text para-style-override-1">„Buďte zticha, Bazouge!“ okřikl ho přísně Lorilleux, který při­běhl, když slyšel hlasitý hovor. „Tohle nejsou slušné vtipy! Kdybychom si stěžovali, vyhodili by vás… Koukejte zmizet, když nerespektujete zásady slušnosti!“</p>
			<p class="MLP-text para-style-override-1">Funebrák odešel, ale bylo ještě chvíli slyšet, jak venku na chodníku blábolí: „Jakýpak zásady…! Nejsou žádný zásady… Žádný zásady nejsou… Je jenom poctivost!“</p>
			<p class="MLP-text para-style-override-1">Konečně tlouklo deset. Pohřební vůz měl zpoždění, ještě tu nebyl. V&#160;krámě už bylo plno lidí, známých a&#160;sousedů, pan Madinier, Perko, paní Gaudronová, slečna Remanjouová; a&#160;každou chvíli se v&#160;dokořán otevřených dveřích mezi zavřenými okenicemi objevila mužská nebo ženská hlava, vyhlížející, jestli ten zatracený vůz už jede. Rodina, shromážděná v&#160;zadní místnosti, podávala všem ruce. Chvílemi se rozhostilo rozpačité ticho, rušené jen spěšným šepotem. Bylo to rozčilující a&#160;horečné čekání; každou chvíli zašustila ženská sukně, to paní Lorilleuxová zapomněla kapesník nebo paní Leratová sháněla, kde by si vypůjčila modlitební knížku. Každý, hned jak přišel, uviděl uprostřed pokojíku vedle postele otevřenou rakev. Všichni po ní pokukovali a&#160;v&#160;duchu bezděky měřili, že se tam maminka Coupeauová za živého boha nemůže vejít. Dívali se po sobě a&#160;v&#160;očích jim bylo možno číst stejnou nevyslovenou myšlenku. Ale najednou se vedle v&#160;krámě ozval u&#160;dveří nějaký šum. Pan Madinier přišel ohlásit vážným a&#160;důstojným hlasem, ukazuje rozmáchlým gestem do ulice. „Už jsou tady!“</p>
			<p class="MLP-text para-style-override-1">Pohřební vůz to ještě nebyl. V&#160;řadě za sebou vešli spěšně čtyři funebráci s&#160;červenými obličeji a&#160;těžkýma rukama jako nosiči <span>od stě</span>­hováků, v&#160;ošuntělých černých šatech, odřených a&#160;oblýskaných od stálého nošení rakví. První kráčel starý Bazouge, namol opilý, ale velmi slušný; jakmile byl ve službě, uměl se držet. Nepromluvili ani slovo, jen trochu sklopili hlavy a&#160;v&#160;duchu už maminku Coupeauovou potěžkávali. A&#160;šlo to všechno ráz na ráz, chudák babička byla v&#160;rakvi, než bys řekl švec. Nejmenší z&#160;nich, takový mladý, šilhavý, vysypal do rakve piliny a&#160;všelijak je rozprostíral a&#160;hnětl, jako kdyby chtěl zadělávat na chleba. Druhý, vysoký a&#160;hubený, vypadající jako veselá kopa, položil na piliny prostěradlo. A&#160;potom hej rup, jedna dvě, všichni čtyři popadli tělo, dva za nohy a&#160;dva u&#160;hlavy. Než člověk stačil mrknout, už to bylo. Všem, kteří kolem natahovali krky, se zdálo, jako by maminka Coupeauová skočila do rakve sama. Vklouzla tam jako do škatulky, ale jen tak tak, opravdu to bylo vyměřené, člověk slyšel, jak se šoupala po čerstvých prknech. Ze všech stran byla přitlačená jako obrázek v&#160;rámečku. Ale přece jen se tam vešla, k&#160;velkému údivu všech přítomných. Asi se od včerejška musela scvrknout, jinak to není možné. Mezitím se funebráci narovnali a&#160;čekali. Malý šilhavý vzal víko a&#160;vybídl příbuzenstvo, aby se s&#160;nebožkou naposledy rozloučili. Bazouge už si strkal hřebíky do úst a&#160;připravoval si kladivo. A&#160;tak Coupeau, jeho obě sestry, Gervaisa a&#160;všichni ostatní poklekli a&#160;políbili maminku, kterou už nikdy neuvidí; ronili velké slzy a&#160;horké kapky dopadaly na tu ztuhlou tvář, chladnou jako led. Dlouho bylo slyšet jenom vzlykání. Víko se zavřelo a&#160;starý Bazouge začal odborně zatloukat hřebíky, jako zkušený balič, každý hřebík dvěma ranami. Najednou už nikdo neslyšel ani svůj vlastní pláč v&#160;tom lomozu a&#160;bouchání, jako by se tu spravoval nábytek. A&#160;bylo po všem. Chystali se k&#160;odchodu.</p>
			<p class="MLP-text para-style-override-1">„To je k&#160;neuvěření! Jak může někdo za takových okolností dělat takovýhle flanc!“ řekla manželovi paní Lorilleuxová, když uviděla přede dveřmi pohřební vůz.</p>
			<p class="MLP-text para-style-override-1">Pohřební vůz budil rozruch po celé čtvrti. Prodavačka drobů zavolala kupecké příručí, malý hodinář už byl na chodníku, sousedé se vykláněli z&#160;oken. A&#160;všichni přetřásali ten smuteční závěs s&#160;bílými bavlněnými třásněmi. Ti Coupeauovi by věru udělali líp, kdyby nejdřív zaplatili dluhy! Ale jak to říkali Lorilleuxovi, pýcha vystrkuje rohy všude a&#160;schovat se nedají.</p>
			<p class="MLP-text para-style-override-1">„To je hanba!“ říkala v&#160;téže chvíli Gervaisa o&#160;zlatníkovi a&#160;jeho ženě. „Vždyť ti krkouni nepřinesli mamince ani kytičku fialek!“</p>
			<p class="MLP-text para-style-override-1">Lorilleuxovi opravdu přišli s&#160;úplně prázdnýma rukama. Paní Leratová dala věnec z&#160;umělých květin. A&#160;na rakvi ležel ještě věnec z&#160;imortelek a&#160;kytice od Coupeauových. Zřízenci museli pořádně zabrat rameny, než rakev zvedli a&#160;naložili na vůz. Průvod se řadil pomalu. Coupeau a&#160;Lorilleux, oba v&#160;redingotech, s&#160;kloboukem v&#160;ruce, kráčeli v&#160;čele. Coupeau byl naměkko, jeho dojetí udržovaly dvě sklenice bílého vína, které hned po ránu vypil; šel zavěšen do švagra, nohy pod ním klesaly a&#160;hlava ho bolela. Potom kráčeli ostatní pánové, nesmírně vážný pan Madinier, celý v&#160;černém, Perko ve svrchníku přes pracovní šaty, Boche, jehož žluté kalhoty budily pozornost, Lantier, Gaudron, Telecí nožička, Poisson a&#160;ještě další. Za nimi potom dámy, v&#160;první řadě paní Lorilleuxová, vláčející po zemi sukni narychlo přešitou po nebožce, paní Leratová, schovávající pod černým plédem rádoby smuteční živůtek zdobený bezovými květy, potom Virgínie, paní Gaudronová, paní Fauconnierová, slečna Remanjouová, celý zbytek průvodu. Konečně se pohřební vůz pohnul a&#160;začal pomalu sjíždět dolů Zlatnickou ulicí uprostřed zvědavců, kteří se křižovali a&#160;smekali klobouky; dva funebráci kráčeli před vozem, třetí napravo a&#160;čtvrtý nalevo. Gervaisa zůstala vzadu, musela zavřít krám. Svěřila Nanu paní Bochové a&#160;rozběhla se za průvodem, aby jej dohonila; Nana, kterou držela domovnice v&#160;průjezdu, se s&#160;velkým zájmem dívala, jak babička mizí na konci ulice v&#160;takovém krásném kočáře.</p>
			<p class="MLP-text para-style-override-1">Zrovna ve chvíli, kdy pradlena, celá udýchaná, dohonila průvod, přišel také Goujet. Přiřadil se k&#160;mužům, ale otočil se a&#160;pokynul jí hlavou, tak přátelsky, že se najednou cítila strašně nešťastná a&#160;znovu se rozplakala. Neoplakávala už jenom maminku Coupeauovou, ale plakala také proto, že ji dusil pocit něčeho ošklivého, co by ani nedokázala vypovědět.</p>
			<p class="MLP-text para-style-override-1">Celou cestou si držela kapesník na očích. Paní Lorilleuxová měla tváře suché a&#160;rozpálené a&#160;úkosem se na ni dívala, jako by ji vinila, že jen tak hraje tyátr.</p>
			<p class="MLP-text para-style-override-1">V&#160;kostele se to odbylo rychle. Mše se přece jen trochu protáhla, protože kněz byl stařičký. Perko a&#160;Telecí no žička zůstali raději venku, aby nemuseli dávat na chudé. Pan Madinier po celou dobu pozoroval kněze a&#160;sděloval své poznatky Lantierovi; tihle flanďáci prý drmolí tu svoji latinu, a&#160;přitom ani nevědí, co vlastně tou hubou melou; je jim to úplně fuk, jestli člověka pohřbívají, křtí, anebo oddávají, beztak přitom v&#160;srdci vůbec nic necítí. Potom mluvil pan Madinier proti všem těm ceremo-niím, těm svíčkám a&#160;těm smutným litaniím, že prý se to před rodinou jen tak dělá. Namouduši, člověk se takhle loučí s&#160;nebožtíkem nadvakrát, jednou doma a&#160;podruhé v&#160;kostele. A&#160;všichni mužští mu museli dát za pravdu, protože to byla skutečně trapná chvíle, když se po mši drmolily modlitby a&#160;všichni přítomní museli procházet před rakví a&#160;kropit ji svěcenou vodou. Naštěstí nebyl hřbitov daleko, malý hřbitůvek v&#160;Chapelle, malá zahrádka, do které se vcházelo z&#160;Marcadetovy ulice. Průvod tam dorazil v&#160;nepořádku, všichni dupali a&#160;bavili se o&#160;svých starostech. Umrzlá zem duněla, každý by byl nejradši zimou podupával. Vykopaná jáma, vedle níž postavili rakev, byla už úplně zmrzlá, šedivá a&#160;kamenitá jako vápencový lom. Pozůstalým, stojícím kolem vyházené hlíny, nebylo nikterak příjemné čekat v&#160;takové zimě, a&#160;pohled na tu jámu také nebyl zrovna pěkný. Konečně vyšel z&#160;nízkého domečku kněz v&#160;bílé komži; třásl se zimou a&#160;při každém „De profundis“ bylo vidět, jak se mu zakouřilo z&#160;úst. Sotva se naposledy pokřižoval, hned zas zmizel, měl už toho tak zrovna dost. Hrobník se chopil lopaty; ale protože byla hlína zmrzlá, nabíral jen velké hroudy a&#160;ty dole bubnovaly na rakev, byla to muzika jak při dělové palbě, opravdové bombardování, div se rakev nerozsypala. Ať je člověk sebevětší sobec, tahleta muzika vás vždycky dokáže jaksepatří rozebrat. Znovu se ozval pláč. Pozůstalí se rozcházeli, byli už ze hřbitova venku, ale pořád ještě slyšeli ty rány. Perko si dýchl na zkřehlé prsty a&#160;poznamenal nahlas: „Heršoft, té matce Coupeauové tam, chudákovi, moc teplo nebude!“</p>
			<p class="MLP-text para-style-override-1">„Pánové a&#160;dámy,“ řekl klempíř několika přátelům, kteří zůstali stát s&#160;rodinou na ulici, „dovolili bychom si vás pozvat na malé pohoštění…“</p>
			<p class="MLP-text para-style-override-1">A&#160;vešel jako první do vinárny v&#160;Marcadetově ulici, která se jmenovala <span class="MLP-znak-kurziva-11b">Restaurace U&#160;hřbitova</span>. Gervaisa zůstala na chodníku a&#160;zavolala na Goujeta, který se jí právě znovu uklonil a&#160;odcházel už pryč. Proč si s&#160;nimi nechce vypít skleničku vína? Ale on prý moc spěchá, musí zas do dílny. Chvíli se na sebe beze slova dívali.</p>
			<p class="MLP-text para-style-override-1">„Prosím vás, nehněvejte se na mě pro těch šedesát franků,“ vypravila ze sebe konečně pradlena. „Byla jsem jako šílená, nevěděla jsem co dělat, a&#160;tak jsem si vzpomněla na vás…“</p>
			<p class="MLP-text para-style-override-1">„Ach, to se vůbec nic nestalo, to přece nestojí za řeč!“ přerušil ji kovář. „A&#160;pamatujte si, že jsem vám vždycky k&#160;službám, kdyby vás někdy něco zlého potkalo… Jenom o&#160;tom neříkejte mamince, protože ta má své názory, a&#160;já nechci, aby se kvůli mně zlobila.“ Pořád se na něho dívala. Jak ho tak viděla, tak hodného a&#160;tak smutného, s&#160;tím krásným zlatým plnovousem, měla najednou chuť přijmout jeho dávný návrh a&#160;odejít s&#160;ním někam daleko, kde by spolu šťastně žili. Vzápětí ji napadla jiná ošklivá myšlenka, vypůjčit si od něho peníze na dlužnou činži, ať to stojí, co stojí. Roztřásla se a&#160;řekla laskavým, mazlivým hlasem: „Zůstáváme spolu zadobře, viďte?“</p>
			<p class="MLP-text para-style-override-1">Ale on jen přikývl a&#160;odpověděl: „Ano, samozřejmě, vždycky zůstaneme přáteli… Jenomže, chápejte, teď už je všemu konec.“</p>
			<p class="MLP-text para-style-override-1">A&#160;odcházel dlouhými kroky, zatímco Gervaisa, jako omráčená, slyšela pořád jeho poslední slova znít v&#160;uších jako zvon. Když vcházela do vinárny, měla dojem, jako by v&#160;ní něco nejasně říkalo: „Všemu je konec, dobře, tak tedy je všemu konec; teď už je mi všechno jedno, když je všemu konec.“ Posadila se, snědla sousto chleba se sýrem a&#160;vypila celou sklenici vína, která stála před ní.</p>
			<p class="MLP-text para-style-override-1">Byla to dlouhá přízemní místnost s&#160;nízkým stropem a&#160;stály tam jen dva velké stoly. Na nich v&#160;řadě láhve vína, čtvrtka chleba a&#160;velké trojúhelníky brieského sýra na třech talířích. Společnost jedla jen tak rukama, bez ubrusu a&#160;bez příboru. Kousek dál, u&#160;kamen, v&#160;nichž praskal oheň, seděli čtyři funebráci a&#160;dojídali oběd.</p>
			<p class="MLP-text para-style-override-1">„Inu, na každého jednou dojde, musíme tam všichni!“ vykládal zrovna pan Madinier. „Staří musí udělat místo mladým… Teď se vám to v&#160;bytě bude zdát prázdné, až přijdete domů.“</p>
			<p class="MLP-text para-style-override-1">„Však bratr taky dává výpověď!“ řekla honem paní Lorilleuxová. „Ten krám už je pomalu na mizině.“ Zpracovávali Coupeaua. Všichni ho přemlouvali, aby nájem postoupil. I&#160;paní Leratová, která teď cítila velkou náklonnost k&#160;Lantierovi a&#160;Virgínii od té doby, co ji začalo příjemně dráždit pomyšlení, že by mezi nimi mohlo něco být, začala najednou mluvit o&#160;krachu a&#160;o&#160;vězení a&#160;tvářila se nesmírně poděšeně. A&#160;najednou se klempíř dopálil, jak se jeho dojetí, už příliš zalévané vínem, proměnilo ve vztek:</p>
			<p class="MLP-text para-style-override-1">„Poslouchej!“ rozkřikl se Gervaise přímo do obličeje. „Já chci, abys mě poslechla! Vždycky děláš všechno podle té své zatracené palice. Ale tentokrát bude po mém, na to tě upozorňuju!“</p>
			<p class="MLP-text para-style-override-1">„Bodejť!“ popíchl ho Lantier. „Copak si někdy dá říct po dobrém? Člověk aby jí všechno vtloukal do hlavy násilím!“</p>
			<p class="MLP-text para-style-override-1">A&#160;chvíli do ní takhle prali hlava nehlava. Přitom ovšem čelisti dál pilně pracovaly. Brieský sýr mizel, z&#160;lahví teklo víno jako z&#160;kašny. Gervaisa začala pod tím náporem pomalu povolovat. Neříkala nic, jedla plnými ústy jako ve spěchu, jako by měla velký hlad. Když se vypovídali, zvedla pomalu hlavu a&#160;řekla tiše: „Tak už dost, ne? Abyste věděli, já na celý krám kašlu! Já už ho nechci… Rozumíte, já na něj kašlu! Teď už je se vším konec!“</p>
			<p class="MLP-text para-style-override-1">A&#160;tak znovu poručili sýr a&#160;chléb a&#160;začali mluvit vážně. Poissonovi převezmou nájem a&#160;zaručí se zaplatit dlužnou činži za dva kvartály. Boche s&#160;tím urovnáním s&#160;důležitou tváří souhlasil, jménem domácího. Pronajal dokonce Coupeauovým hned na místě volný byt v&#160;šestém poschodí, na téže chodbě, co bydlí Lorilleuxovi. A&#160;Lantier, inu, ten prý je ochotný zůstat v&#160;podnájmu dál, jestli to ovšem Poissonovým nebude vadit. Strážník se prkenně uklonil, ne, jemu prý to vadit nebude. Přátelé se vždycky dohodnou, i&#160;když mají rozdílné politické názory. A&#160;Lantier se teď už vůbec do ničeho nemíchal, jako člověk, který dosáhl svého, a&#160;ukrojil si obrovský kus brieského sýra; zvrátil se pohodlně na židli a&#160;nábožně jej jedl, celý uzardělý a&#160;rozpálený potměšilou radostí. Střídavě pomrkával, šibalsky a&#160;povzbudivě, na Gervaisu i&#160;na Virgínii.</p>
			<p class="MLP-text para-style-override-1">„Hej, pane Bazouge!“ rozkřikl se najednou Coupeau. „Pojďte si s&#160;námi taky něco vypít! My nejsme žádný fajnovky, to víte, vždyť jsme všichni pracující!“</p>
			<p class="MLP-text para-style-override-1">Všichni čtyři funebráci, kteří už byli na odchodu, se zase vrátili a&#160;přiťukli si s&#160;pozůstalými. Ne že by jim to chtěli vyčítat, ale ta paní, co ji před chvílí pochovávali, měla pořádnou váhu a&#160;oni si tuhle skleničku namouduši zaslouží! Starý Bazouge se upřeně díval na Gervaisu, ale neřekl jediné nemístné slovo. Vstala, protože se necítila dobře, a&#160;odešla od těch mužských, kteří už začínali být namazaní. Coupeau, sťatý pod obraz, začal zase popotahovat a&#160;tvrdil, že je to ze zármutku.</p>
			<p class="MLP-text para-style-override-1">Když Gervaisa kvečeru přišla domů, klesla na židli a&#160;zůstala tupě sedět. Zdálo se jí, že místnosti jsou najednou obrovské a&#160;strašně pusté. Namouduši, ráda se toho všeho zbaví. Ale tam na dně jámy v&#160;malé zahrádce na Marcadetově ulici nenechala jen maminku Coupeauovou. Chybělo jí toho teď najednou daleko víc, pochovala tam asi také kus svého vlastního života, a&#160;ten svůj krám, a&#160;všechnu svou hrdost samostatné živnostnice, a&#160;bůhví co všechno ještě; pochovala tam všechny své city. Ano, stěny jsou holé a&#160;v&#160;jejím srdci je také prázdno, všechno odešlo, všechno se stěhuje, všechno se skácelo do hrobu. Cítila se příliš unavená, později se snad z&#160;toho sebere, bude-li to vůbec možné.</p>
			<p class="MLP-text para-style-override-1">Když se Nana v&#160;deset hodin svlékala, dala se najednou do pláče a&#160;začala dupat. Chtěla spát v&#160;posteli babičky Coupeauové. Gervaisa se ji pokoušela postrašit, ale žabka byla rozumem až příliš vyspělá a&#160;mrtví v&#160;ní budili jen a&#160;jen velkou zvědavost. A&#160;tak jí nakonec, aby měli pokoj, dovolili lehnout si na babiččino místo. Ta uličnice měla ráda široké postele; vyvalovala se v&#160;ní, kutálela sem a&#160;tam. A&#160;tu noc se moc pěkně vyspala, bylo jí teplicko a&#160;péřová matrace ji příjemně lechtala.</p>
		</div>
</body>
</html>