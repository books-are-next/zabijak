<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="12">
    <meta name="apple-mobile-web-app-capable" content="yes">
    <title>12</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_015.html">
    <link rel="next" href="./zabijak_017.html">
    <meta name="nb-order" content="12">
    <link rel="self" href="zabijak_016.html">
    <meta name="nb-identifier" content="zola-zabijak-3e4c48f">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="11381" data-nb-chars="67594">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_015.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="2"><span class="idea" data-nb-ref-number="1" id="idea1" data-nb-words="1" data-nb-chars="2">12</span></h1>
        <section>
          <p class="chunk" data-nb-ref-number="2" data-nb-words="128" data-nb-chars="717"><span class="idea" data-nb-ref-number="2" id="idea2" data-nb-words="128" data-nb-chars="717">Bylo to&nbsp;v&nbsp;sobotu po&nbsp;činži, zřejmě asi tak dvanáctého nebo třináctého ledna, Gervaisa už&nbsp;ani přesně nevěděla. V&nbsp;hlavě se&nbsp;jí&nbsp;všechno motalo, protože už&nbsp;celou věčnost neměla nic teplého v&nbsp;žaludku. Byl to&nbsp;zatraceně pekelný týden, úplný dales, dvě čtyřliberní šišky chleba od&nbsp;úterka jim vydržely do&nbsp;čtvrtka, potom našla den předtím ještě jednu suchou kůrku a&nbsp;od té&nbsp;doby už&nbsp;šestatřicet hodin nic, ani mizerný drobeček, jen tanec před vymetenou špižírnou. Věděla jenom&nbsp;– a&nbsp;to zatraceně cítila v&nbsp;zádech –, že&nbsp;je&nbsp;psí počasí, černá lezavá zima, nebe jako z&nbsp;olova a&nbsp;sníh na&nbsp;spadnutí, ale pořád ne&nbsp;a&nbsp;ne se&nbsp;protrhnout. Když má&nbsp;někdo prázdné břicho a&nbsp;k&nbsp;tomu ještě je&nbsp;mu&nbsp;zima, může si&nbsp;utahovat řemen, jak chce, mnoho si&nbsp;tím neuleví.</span></p>
          <p class="chunk" data-nb-ref-number="3" data-nb-words="125" data-nb-chars="758"><span class="idea" data-nb-ref-number="3" id="idea3" data-nb-words="125" data-nb-chars="758">Možná že&nbsp;třeba večer přinese Coupeau peníze. Říká, že&nbsp;pracuje. Všechno je&nbsp;nakonec možné, ne? A&nbsp;Gervaisa, přestože už&nbsp;tolikrát naletěla, nakonec začala na&nbsp;ty&nbsp;peníze spoléhat. Sama už&nbsp;po&nbsp;tolika nepříjemnostech nesehnala po&nbsp;celé čtvrti ani hadřík na&nbsp;vyprání; a&nbsp;přednedávnem ji&nbsp;vyhodila i&nbsp;jedna stará paní, u&nbsp;které ještě posluhovala, protože prý jí&nbsp;chodila na&nbsp;likéry. Dopracovala to&nbsp;tak daleko, že&nbsp;už&nbsp;ji&nbsp;vůbec nikde nechtěli. Bylo jí&nbsp;to&nbsp;nakonec docela vhod, protože už&nbsp;klesla do&nbsp;takového stavu otupělosti, že&nbsp;by&nbsp;radši pošla hlady, než by&nbsp;hnula prstem. Aspoň kdyby ten Coupeau přišel s&nbsp;výplatou, najedli by&nbsp;se&nbsp;něčeho teplého. A&nbsp;protože ještě netlouklo ani poledne, natáhla se&nbsp;zatím na&nbsp;slamníku a&nbsp;čekala, protože vleže není člověku taková zima a&nbsp;necítí tolik hlad.</span></p>
          <p class="chunk" data-nb-ref-number="4" data-nb-words="196" data-nb-chars="1187"><span class="idea" data-nb-ref-number="4" id="idea4" data-nb-words="196" data-nb-chars="1187">Gervaisa tomu říkala slamník, ale ve&nbsp;skutečnosti to&nbsp;byla jen hromada slámy v&nbsp;koutě. Celá postel už&nbsp;se&nbsp;poznenáhlu odstěhovala k&nbsp;okolním vetešníkům. Napřed rozpárala matraci, jednou když měla dales, a&nbsp;po hrstích nosila vlnu pod zástěrou do&nbsp;ulice Belhomme, kde dostávala za&nbsp;libru padesát centimů. Potom, když byla matrace prázdná, střelila jednou ráno obal za&nbsp;frank padesát a&nbsp;koupila si&nbsp;za&nbsp;to&nbsp;kávu. Pak se&nbsp;stěhovaly polštáře a&nbsp;nakonec podhlavník. Zbylo už&nbsp;jenom dřevo; to&nbsp;nemohla jen tak v&nbsp;podpaží odnést, kvůli Bochovým, protože by&nbsp;byli vzbouřili celý dům, kdyby viděli, jak poslední záruka pro pana domácího putuje pryč. Ale přesto se&nbsp;jí&nbsp;jednou večer s&nbsp;Coupeauovou pomocí podařilo vyčíhat Bochovy, když si&nbsp;zrovna dávali do&nbsp;nosu, a&nbsp;klidně odstěhovala celou postel kus po&nbsp;kuse, napřed postranice, potom pelesti a&nbsp;nakonec i&nbsp;spodek. Dostali za&nbsp;ni&nbsp;deset franků a&nbsp;měli pak tři dny co&nbsp;jíst. Vždyť stačí jenom slamník! Dokonce i&nbsp;plátno nakonec putovalo stejnou cestou jako obal z&nbsp;matrace a&nbsp;za to&nbsp;se&nbsp;jednou přejedli chlebem, když se&nbsp;předtím čtyřiadvacet hodin postili. Sláma se&nbsp;prostě jenom smetla koštětem na&nbsp;hromádku, slamník tím byl zároveň vyvětraný a&nbsp;nebylo to&nbsp;o&nbsp;nic špinavější než co&nbsp;jiného.</span></p>
          <p class="chunk" data-nb-ref-number="5" data-nb-words="299" data-nb-chars="1762"><span class="idea" data-nb-ref-number="5" id="idea5" data-nb-words="299" data-nb-chars="1762">A&nbsp;na té&nbsp;hromadě slámy teď Gervaisa ležela úplně oblečená, schoulená do&nbsp;klubíčka, s&nbsp;rukama schovanýma pod rozedranou spodničkou, aby ji&nbsp;tolik nezábly. Ležela skrčená s&nbsp;očima dokořán otevřenýma a&nbsp;přemílala v&nbsp;hlavě myšlenky, ne&nbsp;zrovna veselé. Heršoftnomol, takhle už&nbsp;to&nbsp;přece nemůže jít dál, žít bez jídla! Hlad už&nbsp;ani necítila, jen takovou olověnou tíhu v&nbsp;žaludku a&nbsp;hlavu měla jako prázdnou. Tady v&nbsp;téhle díře ovšem nenajde, čím se&nbsp;potěšit. Teď už&nbsp;je&nbsp;to&nbsp;učiněná psí bouda; chrti, co&nbsp;se&nbsp;procházejí po&nbsp;ulici s&nbsp;dečkami na&nbsp;zádech, by&nbsp;tu&nbsp;nezůstali ani po&nbsp;smrti. Bezvýrazným pohledem se&nbsp;rozhlížela po&nbsp;holých zdech. Všechno už&nbsp;se&nbsp;dávno odstěhovalo do&nbsp;frcu. Zbýval tu&nbsp;jen prádelník, stůl a&nbsp;jedna židle; a&nbsp;to ještě mramorová deska a&nbsp;zásuvky z&nbsp;prádelníku se&nbsp;vytratily stejnou cestou jako postel. Ani po&nbsp;vyhoření to&nbsp;tu&nbsp;nemohlo být holejší, všechny ozdobné drobnosti už&nbsp;dávno vzaly za&nbsp;své, nejdřív hodiny za&nbsp;dvanáct franků a&nbsp;nakonec i&nbsp;rodinné fotografie, z&nbsp;nichž jí&nbsp;rámečky odkoupila jedna obchodnice, byla to&nbsp;moc ochotná obchodnice a&nbsp;Gervaisa k&nbsp;ní postupně nosila kastrol, žehličku, hřeben, a&nbsp;pokaždé dostala vysázeno pět pěťáků anebo tři, anebo dva, podle toho, co&nbsp;to&nbsp;bylo, takže se&nbsp;aspoň mohla vrátit domů s&nbsp;kusem chleba. Teď už&nbsp;tu&nbsp;zbýval jen starý rozbitý kratiknot, za&nbsp;který jí&nbsp;obchodnice nechtěla dát ani krejcar. Ach, kdyby tak věděla, komu prodat to&nbsp;smetí, prach a&nbsp;špínu, hned by&nbsp;si&nbsp;mohla otevřít krám, protože svinstva bylo v&nbsp;pokoji požehnaně. Viděla v&nbsp;koutech samé pavučiny, a&nbsp;pavučiny prý jsou dobré na&nbsp;rány, ale žádný obchodník je&nbsp;zatím ještě nekupuje. A&nbsp;tak zanechala naděje, že&nbsp;by&nbsp;mohla ještě něco střelit, otočila hlavu, skrčila se&nbsp;na&nbsp;slámě ještě víc a&nbsp;raději se&nbsp;dívala oknem na&nbsp;nebe obtěžkané sněhem, na&nbsp;to&nbsp;bezútěšné počasí, které ji&nbsp;mrazilo až&nbsp;do&nbsp;morku kostí.</span></p>
          <p class="chunk" data-nb-ref-number="6" data-nb-words="334" data-nb-chars="1861"><span class="idea" data-nb-ref-number="6" id="idea6" data-nb-words="334" data-nb-chars="1861">Svinský život! K&nbsp;čemu na&nbsp;to&nbsp;pořád myslet a&nbsp;lámat si&nbsp;tím hlavu? Kdyby aspoň mohla chrápat a&nbsp;všechno to&nbsp;zaspat! Ale ta&nbsp;jejich zatracená pitomá díra jí&nbsp;pořád nelezla z&nbsp;hlavy. Včera přišel sám domácí, pan Marescot, a&nbsp;říkal, že&nbsp;je&nbsp;vyhodí, jestli do&nbsp;týdne nebudou mít zaplacené poslední dva kvartály. No&nbsp;bože, tak ať&nbsp;je&nbsp;vyhodí, na&nbsp;dlažbě se&nbsp;jim určitě nebude dařit hůř! Takový sviňák jeden ve&nbsp;svrchníku a&nbsp;vlněných rukavicích a&nbsp;přijde si&nbsp;jim vykládat o&nbsp;činži, jako kdyby měli někde schované prachy! Hrom do&nbsp;toho, to&nbsp;by&nbsp;si&nbsp;přece neutahovala břicho, ale nejdřív by&nbsp;si&nbsp;vrazila něco pořádného do&nbsp;žaludku! Namouduši, tenhle vykutálený bařtipán jí&nbsp;může vlézt někam, však víte kam, a&nbsp;hodně hluboko! Zrovna jako ten starý dobytek Coupeau, který ji&nbsp;řeže, sotva přijde domů; ten jí&nbsp;taky může vlézt zrovna tam co&nbsp;domácí. V&nbsp;téhle chvíli tam asi musela mít zatraceně místa, protože tam posílala kdekoho, nejradši by&nbsp;se&nbsp;tak byla zbavila všech lidí i&nbsp;celého života. Byla už&nbsp;jako fackovací panák. Coupeau měl takový klacek, říkal mu&nbsp;vějíř; a&nbsp;dovedl jím tu&nbsp;svou ženskou ovívat jedna radost! Až&nbsp;se&nbsp;potila, jen se&nbsp;z&nbsp;ní lilo. Gervaisa se&nbsp;samozřejmě také nedala, kousala a&nbsp;škrábala, a&nbsp;tak se&nbsp;rvali v&nbsp;prázdné světnici tak dlouho, až&nbsp;je&nbsp;hlad úplně přešel. Ale z&nbsp;těchhle výprasků si&nbsp;nakonec dělala zrovna tak málo jako ze&nbsp;všeho ostatního. Ať&nbsp;si&nbsp;Coupeau drží modré pondělky třeba celý týden, ať&nbsp;třeba celý měsíc nevyjde z&nbsp;opice, ať&nbsp;se&nbsp;vrací domů zřízený pod obraz a&nbsp;chce ji&nbsp;mlátit, ona si&nbsp;už&nbsp;na&nbsp;všechno zvykla, připadal jí&nbsp;jenom otravný, nic víc. Tehdy si&nbsp;říkávala, ať&nbsp;jí&nbsp;vleze do&nbsp;zadku. Ano, do&nbsp;zadku ať&nbsp;jí&nbsp;vleze to&nbsp;staré prase, a&nbsp;s&nbsp;ním Loril-leuxovi, Bochovi i&nbsp;Poissonovi! Do&nbsp;zadku ať&nbsp;jí&nbsp;vleze celá čtvrť, která jí&nbsp;opovrhuje! Celá Paříž jí&nbsp;tam může vlézt, ještě jí&nbsp;tam pomůže; plácala se&nbsp;tam, aby dala najevo, jak je&nbsp;jí&nbsp;všechno fuk, a&nbsp;mívala blažený pocit pomsty, že&nbsp;si&nbsp;ji&nbsp;tam celou nacpala.</span></p>
          <p class="chunk" data-nb-ref-number="7" data-nb-words="396" data-nb-chars="2375"><span class="idea" data-nb-ref-number="7" id="idea7" data-nb-words="396" data-nb-chars="2375">Jenomže i&nbsp;když si&nbsp;člověk na&nbsp;všechno zvykne, nemůže se&nbsp;bohužel odnaučit jíst. To&nbsp;jediné dělalo Gervaise čáru přes rozpočet. Bylo jí&nbsp;úplně fuk, že&nbsp;je&nbsp;poslední z&nbsp;posledních, že&nbsp;by&nbsp;o&nbsp;ni ani pes nezakopl, že&nbsp;se&nbsp;lidé oprašují, když kolem nich přejde. Špatné zacházení už&nbsp;jí&nbsp;vůbec nevadilo, ale hlad, ten jí&nbsp;svíral střeva pořád. Ach, dávno už&nbsp;se&nbsp;rozloučila s&nbsp;dobrotami a&nbsp;klesla tak hluboko, že&nbsp;zhltala všechno, nač přišla. Když se&nbsp;teď chtěla dobře pomět, nakoupila u&nbsp;řezníka odřez­ky masa, které se&nbsp;tam bůhvíjak dlouho válely a&nbsp;černaly na&nbsp;talíři; dala to&nbsp;vařit dohromady s&nbsp;plným hrncem brambor, které vyšťourala někde schované odposledka. Anebo si&nbsp;ukmochtila hovězí srdce, a&nbsp;to bývalo, pane, žrádýlko, jen se&nbsp;olizovala. Jindy, když měla víno, nalámala si&nbsp;do&nbsp;něho chleba a&nbsp;jedla to&nbsp;jako polévku. Za&nbsp;dva pěťáky italského sýra, brambory na&nbsp;loupačku nebo hrst fazolí dušených ve&nbsp;vlastní šťávě to&nbsp;pro ni&nbsp;byly hody, jakých si&nbsp;nemohla často dopřát. Došlo to&nbsp;s&nbsp;ní už&nbsp;tak daleko, že&nbsp;dojídala zbytky v&nbsp;pokoutních putykách; za&nbsp;pěťák tam dostala hromadu rybích kostí k&nbsp;obírání nebo odřezky připálené pečeně. Klesla dokonce ještě níž a&nbsp;u&nbsp;jednoho hostinského, který měl dobré srdce, si&nbsp;vyžebrala kůrky chleba po&nbsp;hostech; dělávala si&nbsp;z&nbsp;nich chlebovou polévku a&nbsp;nechávala ji&nbsp;vařit tak dlouho, dokud jí&nbsp;u&nbsp;sousedů nechali hrnec na&nbsp;kamnech. Někdy dokonce, když ji&nbsp;trápil velký hlad, se&nbsp;ráno potulovala spolu se&nbsp;psy kolem dveří krámů, než přišli metaři; a&nbsp;občas tam našla královskou kořist, nahnilý meloun, zkažené makrely nebo kotlety, které ovšem musela dobře prohlédnout u&nbsp;kosti, jestli tam nejsou červi. Ano, tak hluboko klesla. Jemnocitným lidem se&nbsp;taková představa asi hnusí; ale kdyby ti&nbsp;jemnocitní lidé neměli tři dny co&nbsp;do&nbsp;huby, to&nbsp;bychom teprve viděli, jestli by&nbsp;se&nbsp;dál ošklíbali nad svým břichem, anebo jestli by&nbsp;taky lezli po&nbsp;čtyřech a&nbsp;vybírali odpadky jako jejich méně šťastní spolubližní. Ach, to&nbsp;chcípání chudých, když prázdné břicho kručí hlady a&nbsp;zuby cvakají živočišnou potřebou nacpat se&nbsp;třeba těmi nejodpornějšími odpadky, v&nbsp;té velké pozlacené Paříži, tak zářící přepychem! Kde jsou ty&nbsp;časy, kdy se&nbsp;Gervaisa mohla nacpat pečenou husou, co&nbsp;chtěla! Teď si&nbsp;tou vzpomínkou může nanejvýš utřít hubu. Jednou jí&nbsp;Coupeau ukradl dvě poukázky na&nbsp;chleba, prodal je&nbsp;a&nbsp;propil, a&nbsp;Gervaisa by&nbsp;ho&nbsp;málem byla zabila lopatkou na&nbsp;uhlí, jak byla vyhladovělá a&nbsp;jak ji&nbsp;krádež toho kousku žvance rozzuřila.</span></p>
          <p class="chunk" data-nb-ref-number="8" data-nb-words="250" data-nb-chars="1455"><span class="idea" data-nb-ref-number="8" id="idea8" data-nb-words="250" data-nb-chars="1455">Mezitím, jak se&nbsp;tak pořád dívala na&nbsp;to&nbsp;olověné nebe, nakonec usnula lehkým, mrákotným spánkem. Zdálo se&nbsp;jí, že&nbsp;se&nbsp;nebe obtěž­kané sněhem protrhlo a&nbsp;sesypalo na&nbsp;ni, tak ji&nbsp;štípala zima. Najednou vyskočila, rázem ji&nbsp;probudila strašlivá úzkost. Bože můj, snad neumírá? Byla celá roztřesená, oči měla vytřeštěné, a&nbsp;teprve po&nbsp;chvíli si&nbsp;všimla, že&nbsp;je&nbsp;ještě světlo. Copak nikdy nebude večer? Jak ten čas pomalu utíká, když má&nbsp;člověk prázdné břicho! Žaludek už&nbsp;se&nbsp;jí&nbsp;mezitím probouzel také a&nbsp;začínal ji&nbsp;znovu svírat. Se&nbsp;svěšenou hlavou klesla na&nbsp;židli, ruce schovala do&nbsp;klína mezi stehna, aby si&nbsp;je&nbsp;trochu zahřála, a&nbsp;počítala už, co&nbsp;koupí k&nbsp;večeři, až&nbsp;Coupeau přinese peníze. Šišku chleba, láhev vína a&nbsp;dvě porce zadělávaných drštěk. Na&nbsp;kukačkových hodinách u&nbsp;starého Bazougea odtloukly tři hodiny. Jsou teprve tři! Tu&nbsp;se&nbsp;Gervaisa rozplakala. Do&nbsp;sedmi to&nbsp;přece nemůže vydržet, nikdy nebude mít tolik síly! Začala se&nbsp;kývat celým tělem sem a&nbsp;tam jako malá holčička, když ji&nbsp;něco bolí, choulila se&nbsp;a&nbsp;mačkala si&nbsp;žaludek, aby ho&nbsp;tolik necítila. Ach, to&nbsp;radši porodní bolesti než mít takovýhle hlad! A&nbsp;když jí&nbsp;ani to&nbsp;neulevilo, popadl ji&nbsp;vztek, vstala a&nbsp;začala chodit po&nbsp;pokoji; doufala, že&nbsp;ten svůj hlad uspí jako dítě, když se&nbsp;s&nbsp;ním chvíli chodí. Půl hodiny se&nbsp;tak potácela prázdným pokojem z&nbsp;rohu do&nbsp;rohu. Pak najednou zůstala stát a&nbsp;vytřeštila oči. To&nbsp;je&nbsp;jedno, ať&nbsp;si&nbsp;říkají, co&nbsp;chtějí, třeba nohy jim bude líbat, ale půjde si&nbsp;vypůjčit padesátník od&nbsp;Lorilleuxových.</span></p>
          <p class="chunk" data-nb-ref-number="9" data-nb-words="82" data-nb-chars="480"><span class="idea" data-nb-ref-number="9" id="idea9" data-nb-words="82" data-nb-chars="480">V&nbsp;zimě si&nbsp;na&nbsp;této chodbě domu, v&nbsp;koutě pro holotu, ustavičně někdo půjčoval padesát centimů nebo frank a&nbsp;vždycky se&nbsp;mezi těmi chudáky někdo našel, kdo druhému prokázal službu. Ale než jít k&nbsp;Lorilleuxovým, to&nbsp;by&nbsp;byl každý radši chcípnul, protože se&nbsp;všeobecně vědělo, jak neradi pouštějí chlup. Od&nbsp;Gervaisy to&nbsp;byla velká odvaha, když k&nbsp;nim šla zaklepat. Cestou po&nbsp;chodbě měla takový strach, že&nbsp;v&nbsp;té chvíli pocítila náhlou úlevu, jako když se&nbsp;někdo konečně odhodlá zazvonit u&nbsp;zubaře.</span></p>
          <p class="chunk" data-nb-ref-number="10" data-nb-words="5" data-nb-chars="39"><span class="idea" data-nb-ref-number="10" id="idea10" data-nb-words="5" data-nb-chars="39">„Dále!“ křikl zlatníkův pronikavý hlas.</span></p>
          <p class="chunk" data-nb-ref-number="11" data-nb-words="61" data-nb-chars="372"><span class="idea" data-nb-ref-number="11" id="idea11" data-nb-words="61" data-nb-chars="372">Jak tam bylo uvnitř příjemně! Výheň plápolala, celá úzká dílna byla ozářená jejím bílým plamenem a&nbsp;paní Lorilleuxová tam zrovna dávala vypálit klubko zlatého drátku. Lorilleux svařoval na&nbsp;hořáku očka a&nbsp;u&nbsp;pracovního stolku se&nbsp;potil, takové mu&nbsp;bylo horko. A&nbsp;jak to&nbsp;tu&nbsp;vonělo! Na&nbsp;kamnech bublala kapustová polévka a&nbsp;z&nbsp;je jích výparů se&nbsp;Gervaise udělalo mdlo, divže neomdlela.</span></p>
          <p class="chunk" data-nb-ref-number="12" data-nb-words="15" data-nb-chars="85"><span class="idea" data-nb-ref-number="12" id="idea12" data-nb-words="15" data-nb-chars="85">„Jo, to&nbsp;jste vy!“ zabručela Lorilleuxová a&nbsp;neřekla jí&nbsp;ani, aby si&nbsp;sedla. „Co chcete?“</span></p>
          <p class="chunk" data-nb-ref-number="13" data-nb-words="70" data-nb-chars="433"><span class="idea" data-nb-ref-number="13" id="idea13" data-nb-words="70" data-nb-chars="433">Gervaisa neodpověděla. Žila zrovna tento týden s&nbsp;Lorilleuxovými celkem v&nbsp;dobré shodě. Ale prosba o&nbsp;padesátník jí&nbsp;uvízla v&nbsp;hrdle, protože v&nbsp;té chvíli uviděla Boche, jak sedí rozvalený u&nbsp;kamen; zřejmě zrovna vykládal nějaké klepy. Tvářil se, jako kdyby měl z&nbsp;člověka psinu, dobytek jeden! Smál se&nbsp;jako holá zadnice, hubu měl do&nbsp;kulata našpulenou a&nbsp;tváře tak nařvané, že&nbsp;mu&nbsp;nebylo vidět nos; doopravdy jako vystrčená zadnice, namouduši.</span></p>
          <p class="chunk" data-nb-ref-number="14" data-nb-words="7" data-nb-chars="46"><span class="idea" data-nb-ref-number="14" id="idea14" data-nb-words="7" data-nb-chars="46">„Co chcete?“ zeptal se&nbsp;ještě jednou Lorilleux.</span></p>
          <p class="chunk" data-nb-ref-number="15" data-nb-words="14" data-nb-chars="92"><span class="idea" data-nb-ref-number="15" id="idea15" data-nb-words="14" data-nb-chars="92">„Neviděli jste Coupeaua?“ vykoktala ze&nbsp;sebe nakonec Gervaisa. „Já jsem myslela, že&nbsp;je&nbsp;tady.“</span></p>
          <p class="chunk" data-nb-ref-number="16" data-nb-words="44" data-nb-chars="273"><span class="idea" data-nb-ref-number="16" id="idea16" data-nb-words="44" data-nb-chars="273">Lorilleuxovi s&nbsp;domovníkem se&nbsp;ušklíbli. Kdepak, Coupeaua neviděli. Kořalka se&nbsp;u&nbsp;nich nenalévá, tak co&nbsp;by&nbsp;tady Coupeau dělal. Gervaisa se&nbsp;přemohla, vykoktala ještě: „Totiž on&nbsp;mi&nbsp;slíbil, že&nbsp;se&nbsp;vrátí… Ano, má&nbsp;mi&nbsp;přinést peníze… A&nbsp;protože si&nbsp;zrovna nutně potřebuji něco koupit…“</span></p>
          <p class="chunk" data-nb-ref-number="17" data-nb-words="47" data-nb-chars="283"><span class="idea" data-nb-ref-number="17" id="idea17" data-nb-words="47" data-nb-chars="283">Nastalo hluboké ticho. Paní Lorilleuxová horlivě rozdmýchávala výheň, Lorilleux měl nos skloněný nad kouskem řetízku, který mu&nbsp;v&nbsp;prstech pozvolna rostl, a&nbsp;Boche se&nbsp;dál smál jako měsíc úplňku; hubu měl přitom tak našpulenou, že&nbsp;měl člověk chuť strčit mu&nbsp;do&nbsp;ní&nbsp;jen tak na&nbsp;zkoušku prst.</span></p>
          <p class="chunk" data-nb-ref-number="18" data-nb-words="7" data-nb-chars="60"><span class="idea" data-nb-ref-number="18" id="idea18" data-nb-words="7" data-nb-chars="60">„Kdybych měla aspoň padesátník,“ zašeptala Gervaisa potichu.</span></p>
          <p class="chunk" data-nb-ref-number="19" data-nb-words="3" data-nb-chars="19"><span class="idea" data-nb-ref-number="19" id="idea19" data-nb-words="3" data-nb-chars="19">Všichni mlčeli dál.</span></p>
          <p class="chunk" data-nb-ref-number="20" data-nb-words="10" data-nb-chars="64"><span class="idea" data-nb-ref-number="20" id="idea20" data-nb-words="10" data-nb-chars="64">„Nemohli byste mi&nbsp;půjčit padesátník? Večer bych vám ho&nbsp;vrátila!“</span></p>
          <p class="chunk" data-nb-ref-number="21" data-nb-words="9" data-nb-chars="51"><span class="idea" data-nb-ref-number="21" id="idea21" data-nb-words="9" data-nb-chars="51">Lorilleuxová se&nbsp;otočila a&nbsp;upřeně se&nbsp;na&nbsp;ni&nbsp;podívala.</span></p>
          <p class="chunk" data-nb-ref-number="22" data-nb-words="31" data-nb-chars="177"><span class="idea" data-nb-ref-number="22" id="idea22" data-nb-words="31" data-nb-chars="177">Ženská jedna úlisná, přichází z&nbsp;nich tahat peníze! Dneska si&nbsp;řekne o&nbsp;padesátník, zítra o&nbsp;celý frank a&nbsp;pak už&nbsp;nebude vědět, kdy přestat. Kdepak, nic takového! Až&nbsp;naprší a&nbsp;uschne.</span></p>
          <p class="chunk" data-nb-ref-number="23" data-nb-words="31" data-nb-chars="177"><span class="idea" data-nb-ref-number="23" id="idea23" data-nb-words="31" data-nb-chars="177">„Ale milá drahá,“ křikla na&nbsp;ni, „vždyť přece víte, že&nbsp;my&nbsp;žádné peníze nemáme! Podívejte, tady mám kapsu. Můžete si&nbsp;nás oba prošacovat… To&nbsp;víte, že&nbsp;bysme vám jinak rádi půjčili.“</span></p>
          <p class="chunk" data-nb-ref-number="24" data-nb-words="14" data-nb-chars="80"><span class="idea" data-nb-ref-number="24" id="idea24" data-nb-words="14" data-nb-chars="80">„To se&nbsp;rozumí, že&nbsp;rádi,“ zabrumlal Lorilleux, „ale když to&nbsp;nejde, tak to&nbsp;nejde.“</span></p>
          <p class="chunk" data-nb-ref-number="25" data-nb-words="108" data-nb-chars="668"><span class="idea" data-nb-ref-number="25" id="idea25" data-nb-words="108" data-nb-chars="668">Gervaisa jim pokorně přikyvovala. Ale přitom se&nbsp;pořád neměla k&nbsp;odchodu a&nbsp;pošilhávala úkosem po&nbsp;všem tom zlatě, po&nbsp;celých svazcích zlata visících na&nbsp;zdi, po&nbsp;celém drátku, který žena táhla z&nbsp;protahovačky vší silou svých krátkých paží, po&nbsp;zlatých kroužcích, hromadících se&nbsp;pod manželovými uzlovitými prsty. A&nbsp;myslela na&nbsp;to, že&nbsp;by&nbsp;jediný kousek toho šeredného začernalého kovu stačil na&nbsp;dobrou večeři. Co&nbsp;jí&nbsp;dnes záleželo na&nbsp;tom, že&nbsp;je&nbsp;dílna špinavá, že&nbsp;se&nbsp;tu&nbsp;povalují staré železné nástroje, že&nbsp;je&nbsp;tu&nbsp;plno uhelného prachu a&nbsp;špíny po&nbsp;rozlitých olejích, ona ji&nbsp;viděla zářící bohatstvím jako nějakou směnárenskou kancelář. A&nbsp;tak se&nbsp;odhodlala ještě jednou tichounce nadhodit:</span></p>
          <p class="chunk" data-nb-ref-number="26" data-nb-words="19" data-nb-chars="111"><span class="idea" data-nb-ref-number="26" id="idea26" data-nb-words="19" data-nb-chars="111">„Vrátila bych vám to, samozřejmě že&nbsp;bych vám to&nbsp;vrátila… Jenom padesát centimů, to&nbsp;by&nbsp;vám přece nic neudělalo.“</span></p>
          <p class="chunk" data-nb-ref-number="27" data-nb-words="52" data-nb-chars="303"><span class="idea" data-nb-ref-number="27" id="idea27" data-nb-words="52" data-nb-chars="303">Bylo jí&nbsp;do&nbsp;pláče a&nbsp;nechtěla přiznat, že&nbsp;už&nbsp;od&nbsp;včerejška neměla nic v&nbsp;žaludku. Potom ucítila, že&nbsp;jí&nbsp;nohy vypovídají službu, a&nbsp;dostala strach, aby se&nbsp;tu&nbsp;nerozplakala; zakoktala ještě: „Bylo by&nbsp;to&nbsp;od&nbsp;vás tak hezké… Nemůžete ani vědět… Ano, tam až&nbsp;jsem to&nbsp;dopracovala, panebože, takhle jsem to&nbsp;dopracovala!“</span></p>
          <p class="chunk" data-nb-ref-number="28" data-nb-words="165" data-nb-chars="939"><span class="idea" data-nb-ref-number="28" id="idea28" data-nb-words="165" data-nb-chars="939">Tu&nbsp;se&nbsp;Lorilleuxovi ušklíbli a&nbsp;mrkli na&nbsp;sebe. Vida, pajda, už&nbsp;žebrá. Inu, to&nbsp;už&nbsp;je&nbsp;tedy úplně na&nbsp;dně. Ale oni tohle nemají rádi! Kdyby to&nbsp;byli věděli, byli by&nbsp;radši zabednili dveře, protože před žebráky se&nbsp;musí mít člověk na&nbsp;pozoru, takoví všelijací lidé se&nbsp;vetřou k&nbsp;člověku do&nbsp;bytu pod nějakou záminkou a&nbsp;potom zmizí s&nbsp;nějakou cennou věcí v&nbsp;kapse. A&nbsp;zvlášť tady u&nbsp;nich by&nbsp;se&nbsp;toho dalo nakrást! Ať&nbsp;člověk sáhne, kam chce, hned drží v&nbsp;ruce třicet nebo čtyřicet franků, stačí jen zavřít dlaň. Několikrát už&nbsp;měli podezření, když si&nbsp;všimli, jak divně se&nbsp;Gervaisa tváří a&nbsp;jak se&nbsp;chodí postavit rovnou tam, kde je&nbsp;zlato. Ale tentokrát si&nbsp;na&nbsp;ni&nbsp;dají dobrý pozor. A&nbsp;když přistoupila ještě blíž, takže už&nbsp;stála nohama na&nbsp;dřevěné rohožce, okřikl ji&nbsp;Lorilleux hrubě, nevšímaje si&nbsp;její prosby: „Poslouchejte, dávejte trochu pozor! Vždyť nám na&nbsp;podrážkách zase odnesete zlaté odštěpky… Namouduši, jako kdybyste je&nbsp;měla namazané, aby se&nbsp;to&nbsp;na&nbsp;ně&nbsp;lepilo!“</span></p>
          <p class="chunk" data-nb-ref-number="29" data-nb-words="46" data-nb-chars="282"><span class="idea" data-nb-ref-number="29" id="idea29" data-nb-words="46" data-nb-chars="282">Gervaisa pomalu couvala. Na&nbsp;chvilku se&nbsp;opřela o&nbsp;poličku, a&nbsp;když viděla, jak se&nbsp;jí&nbsp;Lorilleuxová dívá po&nbsp;rukou, rozevřela prsty, ukázala prázdné dlaně, ani se&nbsp;neurazila, jen řekla mdlým hlasem jako padlá žena, která si&nbsp;musí nechat všechno líbit: „Nic jsem nevzala, můžete se&nbsp;podívat.“</span></p>
          <p class="chunk" data-nb-ref-number="30" data-nb-words="21" data-nb-chars="112"><span class="idea" data-nb-ref-number="30" id="idea30" data-nb-words="21" data-nb-chars="112">A&nbsp;šla pryč, protože z&nbsp;té pronikavé vůně kapustové polévky a&nbsp;z&nbsp;toho příjemného tepla v&nbsp;dílně jí&nbsp;bylo příliš mdlo.</span></p>
          <p class="chunk" data-nb-ref-number="31" data-nb-words="131" data-nb-chars="740"><span class="idea" data-nb-ref-number="31" id="idea31" data-nb-words="131" data-nb-chars="740">Lorilleuxovi ji&nbsp;namouvěru nezdržovali. Máucta, jen ať&nbsp;si&nbsp;jde, a&nbsp;to se&nbsp;uvidí, jestli jí&nbsp;ještě někdy otevřou! Dost už&nbsp;se&nbsp;tady nadívali na&nbsp;ten její obličej a&nbsp;nechtějí, aby k&nbsp;nim lezla až&nbsp;do&nbsp;bytu bída druhých, když je&nbsp;to&nbsp;bída zasloužená. A&nbsp;pocítili nesmírnou sobeckou rozkoš nad tím, jak si&nbsp;tu&nbsp;pěkně sami sedí v&nbsp;teplíčku s&nbsp;vyhlídkou na&nbsp;výbornou polívčičku. Boche se&nbsp;také požitkářsky rozvaloval&nbsp;– a&nbsp;nafukoval tváře ještě víc, takže bylo v&nbsp;jeho smíchu až&nbsp;něco nečistého. Všichni slavili náramnou pomstu za&nbsp;to, jak se&nbsp;nad ně&nbsp;ta&nbsp;pajda dřív povyšovala, za&nbsp;ten její modrý krám, za&nbsp;ty&nbsp;žranice a&nbsp;za všechno ostatní. No&nbsp;tohleto se&nbsp;ale povedlo, to&nbsp;je&nbsp;nejlepší důkaz, kam vede záliba v&nbsp;mlsotě. Čert vezmi všechny mlsné huby, lenivé ženské a&nbsp;prostopášnice!</span></p>
          <p class="chunk" data-nb-ref-number="32" data-nb-words="31" data-nb-chars="182"><span class="idea" data-nb-ref-number="32" id="idea32" data-nb-words="31" data-nb-chars="182">„To jsou mi&nbsp;ale způsoby! Přijde si&nbsp;to&nbsp;žebrat o&nbsp;padesátník!“ rozkřikla se&nbsp;Lorilleuxová, sotva Gervaisa ukázala záda. „Já vím, člověk jí&nbsp;půjčí deset pěťáků a&nbsp;ona je&nbsp;půjde hned propít!“</span></p>
          <p class="chunk" data-nb-ref-number="33" data-nb-words="94" data-nb-chars="556"><span class="idea" data-nb-ref-number="33" id="idea33" data-nb-words="94" data-nb-chars="556">Gervaisa se&nbsp;zatím malátně vlekla chodbou, celá sehnutá. Když došla k&nbsp;vlastním dveřím, nevešla dovnitř, její pokoj ji&nbsp;děsil. Radši bude chodit, aspoň se&nbsp;trochu zahřeje a&nbsp;líp jí&nbsp;to&nbsp;uběhne. Cestou nakoukla do&nbsp;brlohu starého Bru pod schody; tenhleten taky asi musí být jaksepatří při chuti, protože už&nbsp;tři dny píská kudlu v&nbsp;poledne i&nbsp;večer. Ale nebyl doma, byla tu&nbsp;jen ta&nbsp;prázdná díra, a&nbsp;tak pocítila Gervaisa závist při pomyšlení, že&nbsp;ho&nbsp;třeba možná někdy pozvali. Potom, když přicházela k&nbsp;Bijardovým, zaslechla nářek a&nbsp;vešla dovnitř, protože klíč byl v&nbsp;zámku.</span></p>
          <p class="chunk" data-nb-ref-number="34" data-nb-words="6" data-nb-chars="31"><span class="idea" data-nb-ref-number="34" id="idea34" data-nb-words="6" data-nb-chars="31">„Copak se&nbsp;tu&nbsp;děje?“ zeptala se.</span></p>
          <p class="chunk" data-nb-ref-number="35" data-nb-words="106" data-nb-chars="608"><span class="idea" data-nb-ref-number="35" id="idea35" data-nb-words="106" data-nb-chars="608">V&nbsp;pokoji bylo velmi čisto. Bylo vidět, že&nbsp;tu&nbsp;ještě ráno Lalie zametla a&nbsp;uklidila. Marně sem dotírala bída, odnášela všechno k&nbsp;vetešníkovi a&nbsp;roznášela tu&nbsp;spoustu svinstva a&nbsp;neřádu, Lalie chodila v&nbsp;patách za&nbsp;ní, všechno zas napravovala a&nbsp;dokázala, aby to&nbsp;tu&nbsp;vypadalo hezky. I&nbsp;když to&nbsp;tu&nbsp;nebylo bohaté, vonělo to&nbsp;alespoň dobrou hospodyní. Obě děti, Jindřiška s&nbsp;Juliem, dnes někde našly staré obrázky a&nbsp;klidně si&nbsp;je&nbsp;vystřihovaly v&nbsp;koutě. Gervaisa byla celá udivená, když našla Lalii v&nbsp;posteli, na&nbsp;jejím úzkém popruhovém lůžku, velmi bledou a&nbsp;s&nbsp;přikrývkou až&nbsp;u&nbsp;brady. Ona v&nbsp;posteli? To&nbsp;jí&nbsp;určitě musí být moc zle!</span></p>
          <p class="chunk" data-nb-ref-number="36" data-nb-words="7" data-nb-chars="42"><span class="idea" data-nb-ref-number="36" id="idea36" data-nb-words="7" data-nb-chars="42">„Copak je&nbsp;vám?“ zeptala se&nbsp;znovu polekaně.</span></p>
          <p class="chunk" data-nb-ref-number="37" data-nb-words="19" data-nb-chars="108"><span class="idea" data-nb-ref-number="37" id="idea37" data-nb-words="19" data-nb-chars="108">Lalie už&nbsp;teď nenaříkala. Otevřela pomalu bílá víčka a&nbsp;chtěla se&nbsp;pousmát, ale rty se&nbsp;jí&nbsp;jen křečovitě stáhly.</span></p>
          <p class="chunk" data-nb-ref-number="38" data-nb-words="8" data-nb-chars="59"><span class="idea" data-nb-ref-number="38" id="idea38" data-nb-words="8" data-nb-chars="59">„Nic mi&nbsp;není,“ zašeptala tichounce, „namouduši, vůbec nic!“</span></p>
          <p class="chunk" data-nb-ref-number="39" data-nb-words="24" data-nb-chars="126"><span class="idea" data-nb-ref-number="39" id="idea39" data-nb-words="24" data-nb-chars="126">Potom zas oči zavřela a&nbsp;řekla s&nbsp;námahou: „Nějak na&nbsp;mě&nbsp;tyhle dni dolehla únava, tak se&nbsp;teď povaluju, vidíte, jen tak si&nbsp;hovím.“</span></p>
          <p class="chunk" data-nb-ref-number="40" data-nb-words="69" data-nb-chars="393"><span class="idea" data-nb-ref-number="40" id="idea40" data-nb-words="69" data-nb-chars="393">Ale její dětský obličej, plný sinalých skvrn, dostal takový bolestivý výraz, že&nbsp;Gervaisa zapomněla na&nbsp;svou vlastní smrtelnou úzkost, sepjala ruce a&nbsp;klesla k&nbsp;ní na&nbsp;kolena. Vzpomněla si, že&nbsp;už&nbsp;ji&nbsp;měsíc vídala, jak se&nbsp;při chůzi musí opírat o&nbsp;zeď a&nbsp;jak jí&nbsp;celým tělíčkem cloumá kašel, který už&nbsp;duněl hrobem. Teď už&nbsp;děvčátko nemohlo ani zakašlat. Škytla a&nbsp;z&nbsp;koutků úst se&nbsp;jí&nbsp;vyřinuly pramínky krve.</span></p>
          <p class="chunk" data-nb-ref-number="41" data-nb-words="54" data-nb-chars="294"><span class="idea" data-nb-ref-number="41" id="idea41" data-nb-words="54" data-nb-chars="294">„Já za&nbsp;to&nbsp;nemůžu, ale necítím se&nbsp;moc silná,“ zašeptala, jako by&nbsp;se&nbsp;jí&nbsp;ulevilo. „Ještě ráno jsem se&nbsp;jakžtakž vlekla, trochu jsem tu&nbsp;aspoň uklidila… Je&nbsp;tu&nbsp;dost čisto, viďte? Chtěla jsem ještě umýt okna, ale nohy už&nbsp;mi&nbsp;vypověděly službu. Je&nbsp;to&nbsp;ale hloupé! Inu, když je&nbsp;člověk hotov, tak si&nbsp;lehne.“</span></p>
          <p class="chunk" data-nb-ref-number="42" data-nb-words="14" data-nb-chars="78"><span class="idea" data-nb-ref-number="42" id="idea42" data-nb-words="14" data-nb-chars="78">Zarazila se: „Podívejte se, prosím vás, aby se&nbsp;mi&nbsp;děti o&nbsp;ty nůžky nepořezaly!“</span></p>
          <p class="chunk" data-nb-ref-number="43" data-nb-words="91" data-nb-chars="531"><span class="idea" data-nb-ref-number="43" id="idea43" data-nb-words="91" data-nb-chars="531">Pak se&nbsp;odmlčela, začala se&nbsp;třást a&nbsp;poslouchala těžký krok, stoupající po&nbsp;schodech. Starý Bijard zprudka strčil do&nbsp;dveří. Byl jako obyčejně ožralý a&nbsp;oči mu&nbsp;planuly zuřivým šílenstvím, jaké dovede vyvolat jen kořalka. Když uviděl Lalii v&nbsp;posteli, zachechtal se, plácl se&nbsp;do&nbsp;stehna, sundal se&nbsp;zdi velký bič a&nbsp;zachrochtal: „Hergot, sakra, to&nbsp;už&nbsp;přestává všechno! Tohle bude tanec! Odkdypak se&nbsp;krávy válejí na&nbsp;slámě v&nbsp;boží poledne? Copak si&nbsp;budeš dělat legraci z&nbsp;lidí i&nbsp;z&nbsp;pánaboha, ty&nbsp;mrcho jedna líná? Tak hop, sypej z&nbsp;tý postele ven!“</span></p>
          <p class="chunk" data-nb-ref-number="44" data-nb-words="25" data-nb-chars="146"><span class="idea" data-nb-ref-number="44" id="idea44" data-nb-words="25" data-nb-chars="146">Začal už&nbsp;práskat bičem nad postelí. Ale děvčátko opakovalo prosebně: „Ne, tatínku, prosím tě, nebij mě… Uvidíš, že&nbsp;by&nbsp;tě&nbsp;to&nbsp;moc mrzelo… Nebij mě.“</span></p>
          <p class="chunk" data-nb-ref-number="45" data-nb-words="17" data-nb-chars="118"><span class="idea" data-nb-ref-number="45" id="idea45" data-nb-words="17" data-nb-chars="118">„Budeš skákat,“ zařval hlasitěji, „nebo tě&nbsp;polechtám po&nbsp;žebrech! Tak budeš skákat, nebo ne, potvoro jedna zatracená?!“</span></p>
          <p class="chunk" data-nb-ref-number="46" data-nb-words="10" data-nb-chars="54"><span class="idea" data-nb-ref-number="46" id="idea46" data-nb-words="10" data-nb-chars="54">Tu&nbsp;řekla Lalie potichu: „Víš, já&nbsp;nemůžu… Já&nbsp;asi umřu.“</span></p>
          <p class="chunk" data-nb-ref-number="47" data-nb-words="53" data-nb-chars="291"><span class="idea" data-nb-ref-number="47" id="idea47" data-nb-words="53" data-nb-chars="291">Gervaisa se&nbsp;vrhla na&nbsp;Bijarda a&nbsp;vytrhla mu&nbsp;bič. Bijard zůstal váhavě stát u&nbsp;popruhové postele. Co&nbsp;mu&nbsp;to&nbsp;tady ta&nbsp;usmrkaná holka vykládá? Copak někdo umírá takhle mladý, když předtím ani nezastonal? To&nbsp;zas na&nbsp;něho něco šije, aby dostala cukroví! Ale on&nbsp;se&nbsp;jí&nbsp;podívá na&nbsp;zoubek, a&nbsp;jestli mu&nbsp;lže…!</span></p>
          <p class="chunk" data-nb-ref-number="48" data-nb-words="22" data-nb-chars="129"><span class="idea" data-nb-ref-number="48" id="idea48" data-nb-words="22" data-nb-chars="129">„Je to&nbsp;pravda, uvidíš!“ mluvila dál. „Dokud to&nbsp;šlo, nechtěla jsem vám dělat starosti… Buď teďko hodný, tatínku, a&nbsp;dej mi&nbsp;sbohem.“</span></p>
          <p class="chunk" data-nb-ref-number="49" data-nb-words="75" data-nb-chars="438"><span class="idea" data-nb-ref-number="49" id="idea49" data-nb-words="75" data-nb-chars="438">Bijard se&nbsp;kroutil; měl pořád ještě strach, aby na&nbsp;něco nenaletěl. Ale vždyť ona opravdu tak divně vypadá, obličej má&nbsp;takový protažený jako dospělý člověk. Dech smrti zavanul světnicí a&nbsp;rázem ho&nbsp;probral z&nbsp;opice. Rozhlédl se&nbsp;pomalu kolem sebe jako člověk, který se&nbsp;probudil z&nbsp;dlouhého spánku, viděl, že&nbsp;je&nbsp;všechno uklizené, děti umyté, hrají si&nbsp;a&nbsp;smějí se. Zhroutil se&nbsp;na&nbsp;židli a&nbsp;zakoktal: „Ty naše malá maminko, ach, ty&nbsp;naše malá maminko…“</span></p>
          <p class="chunk" data-nb-ref-number="50" data-nb-words="94" data-nb-chars="532"><span class="idea" data-nb-ref-number="50" id="idea50" data-nb-words="94" data-nb-chars="532">Nedokázal říci nic jiného, ale pro Lalii to&nbsp;znělo jako nejněžnější slova, jaká kdy slyšela. Začala otce utěšovat. Nejvíc prý ji&nbsp;mrzí, že&nbsp;musí takhle odejít, dřív než úplně odchovala obě děti. Ale on&nbsp;se&nbsp;teď o&nbsp;ně bude starat, že? Zmírajícím hlasem mu&nbsp;dávala podrobné rady, jak s&nbsp;nimi zacházet a&nbsp;jak je&nbsp;udržovat v&nbsp;čistotě. On&nbsp;jen otupěle převaloval hlavu, znovu zamlženou alkoholem, a&nbsp;vyvalenýma očima se&nbsp;díval, jak holčička umírá. Leccos se&nbsp;v&nbsp;něm přitom hnulo, ale neuměl vůbec nic říci a&nbsp;na to, aby plakal, už&nbsp;měl příliš tvrdou kůži.</span></p>
          <p class="chunk" data-nb-ref-number="51" data-nb-words="43" data-nb-chars="273"><span class="idea" data-nb-ref-number="51" id="idea51" data-nb-words="43" data-nb-chars="273">„Poslouchej ještě!“ promluvila Lalie po&nbsp;chvilce mlčení. „Pekaři jsme dlužni čtyři franky pětatřicet, musí se&nbsp;to&nbsp;zaplatit… Paní Gaudronová od&nbsp;nás má&nbsp;vypůjčenou žehličku, řekni si&nbsp;jí&nbsp;o&nbsp;ni… Dneska už&nbsp;jsem nemohla uvařit večeři, ale zůstalo trochu chleba a&nbsp;dáš ohřát brambory…“</span></p>
          <p class="chunk" data-nb-ref-number="52" data-nb-words="87" data-nb-chars="477"><span class="idea" data-nb-ref-number="52" id="idea52" data-nb-words="87" data-nb-chars="477">Až&nbsp;do&nbsp;posledního dechu zůstala ta&nbsp;malá chuděra maminkou celé rodiny. Za&nbsp;tuhle už&nbsp;Bijard náhradu nenajde, na&nbsp;to&nbsp;může vzít jed! Umírá proto, že&nbsp;ve&nbsp;svém věku měla rozum dospělé matky a&nbsp;hruď ještě příliš útlou a&nbsp;příliš slabou na&nbsp;to, aby unesla tak těžký mateřský úděl. A&nbsp;ten zhovadilý zvířecí táta ztrácí takovýhle poklad jen svou vlastní vinou. Napřed ukopal mámu k&nbsp;smrti, a&nbsp;teď utloukl i&nbsp;dceru. Oba ti&nbsp;dobří andělé budou v&nbsp;hrobě a&nbsp;jemu nezbude než chcípnout někde u&nbsp;zdi jako pes.</span></p>
          <p class="chunk" data-nb-ref-number="53" data-nb-words="228" data-nb-chars="1413"><span class="idea" data-nb-ref-number="53" id="idea53" data-nb-words="228" data-nb-chars="1413">Gervaisa se&nbsp;jen stěží držela, aby se&nbsp;nahlas nerozplakala. Natáhla ruce a&nbsp;chtěla holčičce nějak pomoci, nějak ulevit; protože roztrhaná pokrývka klouzala dolů, chtěla ji&nbsp;stáhnout a&nbsp;znovu urovnat postel. A&nbsp;tu se&nbsp;jí&nbsp;před očima ukázalo ubohé tělíčko umírající. Ach, Kriste Ježíši, jaká strast a&nbsp;jaká bída! I&nbsp;kámen by&nbsp;nad tím zaplakal. Lalie byla úplně nahá, jen kolem ramen jí&nbsp;visel místo košile rozedraný zbytek kazajky; ano, úplně nahá zkrvavenou a&nbsp;bolestnou mučednickou nahotou. Nebyl už&nbsp;na&nbsp;ní&nbsp;ani lot masa, kosti div nelezly kůží ven. Po&nbsp;žebrech se&nbsp;jí&nbsp;táhly přes boky až&nbsp;dolů ke&nbsp;stehnům tenké fialové pruhy, ještě čerstvé šlehance od&nbsp;biče. Kolem levé paže se&nbsp;vinula popelavě šedivá skvrna, jako by&nbsp;byla tu&nbsp;něžnou ruku, tenkou jako sirka, drtila čelist svěráku. Na&nbsp;pravé noze bylo vidět ještě nezajizvenou tržnou ránu, zřejmě od&nbsp;nějakého ošklivého kopance, která se&nbsp;každé ráno znovu otvírala, jak Lalie při uklízení běhala po&nbsp;světnici. Od&nbsp;hlavy až&nbsp;k&nbsp;patě byla samá modřina. Ach, to&nbsp;zavražděné dětství, ty&nbsp;těžké mužské tlapy drtící ten roztomilý dětský krček, jaký hrozný pohled na&nbsp;tolik slabosti, zmírající pod tíhou tak těžkého kříže. V&nbsp;kostelích lidé poklekají před zbičovanými světicemi, jejichž nahota zdaleka není tak čistá jako nahota tohoto dětského tělíčka. Gervaisa znovu klesla na&nbsp;kolena; pohled na&nbsp;to&nbsp;žalostné nic, ležící na&nbsp;postýlce, ji&nbsp;tak hluboce rozrušil, že&nbsp;rozechvělými rty hledala slova modlitby.</span></p>
          <p class="chunk" data-nb-ref-number="54" data-nb-words="6" data-nb-chars="52"><span class="idea" data-nb-ref-number="54" id="idea54" data-nb-words="6" data-nb-chars="52">„Paní Coupeauová,“ zašeptalo děvčátko, „prosím vás…“</span></p>
          <p class="chunk" data-nb-ref-number="55" data-nb-words="43" data-nb-chars="267"><span class="idea" data-nb-ref-number="55" id="idea55" data-nb-words="43" data-nb-chars="267">Příliš krátkými ručkami se&nbsp;snažila na&nbsp;sebe cudně přetáhnout pokrývku, protože se&nbsp;před otcem styděla. Bijard pořád ještě pitomě civěl na&nbsp;tu&nbsp;mrtvolku, která byla jeho dílem, a&nbsp;kýval pomalu hlavou sem a&nbsp;tam jako dobytče, před nímž se&nbsp;najednou vynořila nečekaná překážka.</span></p>
          <p class="chunk" data-nb-ref-number="56" data-nb-words="110" data-nb-chars="667"><span class="idea" data-nb-ref-number="56" id="idea56" data-nb-words="110" data-nb-chars="667">Když Lalii zase přikryla, nemohla tu&nbsp;Gervaisa déle zůstat. Umí­rající děvčátko sláblo, nemluvilo už, jen ten svůj pohled, svůj někdejší hluboký pohled odevzdané a&nbsp;zamyšlené holčičky upíralo na&nbsp;obě děti, které si&nbsp;dál vystřihovaly obrázky. V&nbsp;pokoji se&nbsp;začínalo šeřit a&nbsp;Bijard podřimoval po&nbsp;opici ve&nbsp;stavu naprosté otupělosti, do&nbsp;něhož ho&nbsp;přivedla blízkost umírání. Ne, ten život je&nbsp;příliš ohavný a&nbsp;hrozný! Takové svinstvo, ach bože, takové svinstvo! A&nbsp;Gervaisa vyběhla ven, seběhla po&nbsp;schodech, ani nevěděla jak, v&nbsp;hlavě měla zmatek a&nbsp;tak se&nbsp;v&nbsp;ní všechno bouřilo hnusem a&nbsp;vztekem na&nbsp;celý svět, že&nbsp;by&nbsp;si&nbsp;byla nejraději lehla pod kola omnibusu, aby už&nbsp;se&nbsp;vším skoncovala.</span></p>
          <p class="chunk" data-nb-ref-number="57" data-nb-words="77" data-nb-chars="440"><span class="idea" data-nb-ref-number="57" id="idea57" data-nb-words="77" data-nb-chars="440">Jak tak utíkala a&nbsp;hudrovala na&nbsp;ten zatracený osud, octla se&nbsp;najednou u&nbsp;vrat dílny, kde Coupeau tvrdil, že&nbsp;pracuje. Nohy ji&nbsp;sem dovedly samy od&nbsp;sebe a&nbsp;žaludek jí&nbsp;začal zase zpívat starou známou písničku, žalostnou dumku o&nbsp;hladu v&nbsp;devadesáti slokách, kterou už&nbsp;znala nazpaměť. Takhle aspoň může chytit Coupeaua hned u&nbsp;vrat, sebere mu&nbsp;peníze a&nbsp;koupí za&nbsp;ně&nbsp;do&nbsp;zásoby jídlo. Hodinku čekat, to&nbsp;snad ještě vydrží, když už&nbsp;píská kudlu od&nbsp;včerejška.</span></p>
          <p class="chunk" data-nb-ref-number="58" data-nb-words="320" data-nb-chars="1918"><span class="idea" data-nb-ref-number="58" id="idea58" data-nb-words="320" data-nb-chars="1918">Bylo to&nbsp;na&nbsp;rohu Chartreské ulice a&nbsp;ulice Charbonnière, zrovna taková protivná křižovatka, kde se&nbsp;vítr honil ze&nbsp;všech stran. Hrom do&nbsp;škopku, na&nbsp;to&nbsp;tu&nbsp;zrovna teplo nebylo, stát na&nbsp;chodníku! Ještě tak kdyby měl člověk na&nbsp;sobě kožich! Nebe mělo pořád ošklivou olověnou barvu a&nbsp;sníh, nahromaděný tam nahoře, jako by&nbsp;rozkládal nad celou čtvrtí ledovou čepici. Nic nepadalo, ale ve&nbsp;vzduchu viselo tíživé ticho, chystající Paříží přestrojení do&nbsp;hezkých, zbrusu nových bělostných plesových šatů. Gervaisa se&nbsp;dívala nahoru a&nbsp;prosila pánaboha, aby ten mušelín ještě teď nepouštěl na&nbsp;zem. Podupávala a&nbsp;dívala se&nbsp;naproti do&nbsp;hokynářského krámu, ale pak se&nbsp;raději otočila zády, protože bylo lepší nedělat si&nbsp;moc velké laskominy předem. Nároží neskýtalo žádnou zábavnou podívanou. Těch pár chodců, co&nbsp;tu&nbsp;přeběhlo zabalených do&nbsp;šály, hledělo honem zas zmizet; kdo by&nbsp;se&nbsp;také loudal, když je&nbsp;taková zima, že&nbsp;by&nbsp;jednomu ani štětinu zadkem neprotáhnul. Ale přesto Gervaisa zahlédla asi čtyři nebo pět ženských, jak stály na&nbsp;stráži stejně jako ona u&nbsp;vrat klempířské dílny. Podle všeho taky takové nešťastnice, manželky číhající na&nbsp;výplatu, aby se&nbsp;nerozkutálela někde ve&nbsp;vinárně. Stála tam jedna taková vysoká s&nbsp;obličejem jako četník, vypadala jako vyzáblá herka a&nbsp;tiskla se&nbsp;ke&nbsp;zdi, připravena skočit na&nbsp;toho svého, sotva se&nbsp;objeví. Jiná zas, malá, celá v&nbsp;černém, vypadající slaboučká a&nbsp;pokorná, se&nbsp;procházela na&nbsp;druhé straně ulice. Další, tlustá a&nbsp;ne­ohrabaná, si&nbsp;s&nbsp;sebou přivedla dva caparty brečící zimou a&nbsp;tahala je&nbsp;za&nbsp;sebou sem a&nbsp;tam. A&nbsp;všechny&nbsp;– Gervaisa, stejně jako její družky na&nbsp;stráži&nbsp;– přecházely kolem sebe beze slova a&nbsp;dívaly se&nbsp;na&nbsp;sebe úkosem. Příjemné setkání, namouduši, jen co&nbsp;je&nbsp;pravda! Neměly zapotřebí se&nbsp;dávat do&nbsp;řeči, aby věděly, co&nbsp;jsou zač. Bydlely všechny u&nbsp;stejné firmy, u&nbsp;paní Bídy a&nbsp;spol. Šla z&nbsp;toho ještě větší zima, dívat se&nbsp;na&nbsp;ně, jak tu&nbsp;přešlapují a&nbsp;jak se&nbsp;tu&nbsp;mlčky křižují v&nbsp;tom nelítostném lednovém mrazu.</span></p>
          <p class="chunk" data-nb-ref-number="59" data-nb-words="295" data-nb-chars="1758"><span class="idea" data-nb-ref-number="59" id="idea59" data-nb-words="295" data-nb-chars="1758">Ale z&nbsp;dílny pořád nevycházela ani myš. Konečně se&nbsp;objevil jeden dělník, za&nbsp;ním dva, potom tři; ale tihle byli zřejmě všichni řádní chlapi, kteří poctivě nosili výplatu domů, protože jen zavrtěli hlavou, když uviděli stíny potulující se&nbsp;kolem dílny. Velká vyzáblá herka se&nbsp;přitiskla ještě víc ke&nbsp;zdi hned vedle vrat a&nbsp;najednou se&nbsp;vrhla na&nbsp;malého pobledlého mužíčka, který opatrně povystrčil hlavu. Než jsi řekl švec, bylo po&nbsp;všem, prošacovala ho&nbsp;a&nbsp;všechny peníze mu&nbsp;sebrala. Teď se&nbsp;může jít klouzat, prachy jsou v&nbsp;tahu, nemá už&nbsp;ani na&nbsp;frťana. Mužíček vykročil vztekle a&nbsp;zoufale za&nbsp;tou svou vojandou a&nbsp;z&nbsp;očí se&nbsp;mu&nbsp;koulely velikánské slzy jako děcku. Dělníci vycházeli mezitím dál, a&nbsp;když se&nbsp;přišla k&nbsp;vratům postavit ta&nbsp;tlustá ženská se&nbsp;dvěma caparty, jeden takový vysoký brunet s&nbsp;prohnaným obličejem, sotva ji&nbsp;uviděl, zmizel zase zpátky a&nbsp;běžel manžela zavolat. Ten, když se&nbsp;konečně přiklátil jakoby nic, měl už&nbsp;dva kulaté ptáčky pěkně v&nbsp;suchu, dva krásné nové pětifranky, každý v&nbsp;jedné botě. Posadil si&nbsp;jednoho caparta na&nbsp;ruku a&nbsp;odcházel po&nbsp;boku své polovice; když se&nbsp;do&nbsp;něho pustila, začal jí&nbsp;vykládat nějaké povídačky. Byli tam veselí chlapíci, kteří vyrazili na&nbsp;ulici, jako když je&nbsp;vystřelí, a&nbsp;nemohli se&nbsp;už&nbsp;dočkat, až&nbsp;celou čtrnáctidenní výplatu probendí s&nbsp;kumpány; a&nbsp;byly tam také žalostné postavy se&nbsp;zbídačeným obličejem, svírající v&nbsp;zaťaté pěsti mzdu za&nbsp;čtyři šichty, které za&nbsp;celých čtrnáct dní odpracovali, nadávali si, že&nbsp;jsou flákači, a&nbsp;hýřili všelijakými dobrými předsevzetími opilců. Ale nejsmutnější byl pohled na&nbsp;zármutek té&nbsp;drobné, pokorné a&nbsp;něžné ženy v&nbsp;černém; její muž, urostlý švihák, jí&nbsp;utekl přímo před nosem tak surově, že&nbsp;ji&nbsp;div nepovalil na&nbsp;zem; a&nbsp;tak se&nbsp;vracela domů zas sama potácivým krokem kolem krámů a&nbsp;plakala, až&nbsp;srdce usedalo.</span></p>
          <p class="chunk" data-nb-ref-number="60" data-nb-words="142" data-nb-chars="839"><span class="idea" data-nb-ref-number="60" id="idea60" data-nb-words="142" data-nb-chars="839">Konečně přestali vycházet. Gervaisa stála jako solný sloup upro­střed ulice a&nbsp;pořád se&nbsp;dívala na&nbsp;vrata. Začínalo se&nbsp;jí&nbsp;to&nbsp;nějak nelíbit. Objevili se&nbsp;ještě dva opozdilí dělníci, ale Coupeau pořád nikde. A&nbsp;když se&nbsp;těch dělníků zeptala, co&nbsp;je&nbsp;s&nbsp;Coupeauem, odpověděli jí&nbsp;žertem&nbsp;– byli už&nbsp;zřejmě trochu namazaní&nbsp;–, že&nbsp;zrovna před chvilkou zmizel zadními vrátky se&nbsp;starým Mamlasem a&nbsp;šli si&nbsp;koupit slepičí kvoč. Gervaisa pochopila. Zas jednou ji&nbsp;Coupeau přelhal, teď se&nbsp;může jít pást. A&nbsp;tak se&nbsp;pomalu, vláčejíc za&nbsp;sebou sešmajdané škrpály, pustila dolů ulicí Charbonnière. Vyhlídka na&nbsp;večeři byla v&nbsp;tahu, Gervaisa se&nbsp;dívala, jak mizí v&nbsp;nažloutlém soumraku, a&nbsp;po těle jí&nbsp;přeběhl mráz. Tentokrát je&nbsp;konec. Ani mizerný groš v&nbsp;kapse, žádná naděje, už&nbsp;jenom černá noc a&nbsp;hlad. Namouduši, krásná noc k&nbsp;chcípání, tahleta černá noc, která jí&nbsp;padá na&nbsp;záda!</span></p>
          <p class="chunk" data-nb-ref-number="61" data-nb-words="133" data-nb-chars="816"><span class="idea" data-nb-ref-number="61" id="idea61" data-nb-words="133" data-nb-chars="816">Šla ztěžka nahoru ulicí Poissonnière, když tu&nbsp;najednou uslyšela Coupeauův hlas. Ano, seděl tady, <em>U&nbsp;Šnytlíku</em>, a&nbsp;nechával si&nbsp;zrovna platit rundu od&nbsp;Perka. Ten starý filuta Perko udělal ke&nbsp;konci léta šikovný tah, oženil se&nbsp;docela vážně s&nbsp;jednou dámou, značně už&nbsp;opotřebovanou, která však vlastnila dost slušné peníze. Ano, opravdová dáma z&nbsp;ulice Martyrs, žádná taková flundra z&nbsp;hradeb. A&nbsp;stála za&nbsp;to&nbsp;podívaná na&nbsp;toho šťastného smrtelníka, jak si&nbsp;žije jako buržoust s&nbsp;rukama v&nbsp;kapsách, hezky oblečený, dobře živený. Ani ho&nbsp;nepoznávali, jak byl vypasený. Kamarádi říkali, že&nbsp;jeho žena má&nbsp;u&nbsp;známých pánů práce, co&nbsp;chce. Takováhle manželka a&nbsp;k&nbsp;tomu domek na&nbsp;venkově, panečku; může si&nbsp;člověk přát krásnější život? Proto také Coupeau po&nbsp;Perkovi obdivně pošilhával. Vždyť ten starý rošťák nosí dokonce na&nbsp;malíčku zlatý prsten!</span></p>
          <p class="chunk" data-nb-ref-number="62" data-nb-words="13" data-nb-chars="87"><span class="idea" data-nb-ref-number="62" id="idea62" data-nb-words="13" data-nb-chars="87">Gervaisa položila Coupeauovi ruku na&nbsp;rameno zrovna ve&nbsp;chvíli, kdy vycházel od&nbsp;<em>Šnytlíku</em>.</span></p>
          <p class="chunk" data-nb-ref-number="63" data-nb-words="8" data-nb-chars="47"><span class="idea" data-nb-ref-number="63" id="idea63" data-nb-words="8" data-nb-chars="47">„Poslouchej, já&nbsp;čekám… Mám hlad. Nic mi&nbsp;nedáš?“</span></p>
          <p class="chunk" data-nb-ref-number="64" data-nb-words="5" data-nb-chars="23"><span class="idea" data-nb-ref-number="64" id="idea64" data-nb-words="5" data-nb-chars="23">Ale on&nbsp;ji&nbsp;rázně usadil.</span></p>
          <p class="chunk" data-nb-ref-number="65" data-nb-words="12" data-nb-chars="60"><span class="idea" data-nb-ref-number="65" id="idea65" data-nb-words="12" data-nb-chars="60">„Máš hlad, tak si&nbsp;sežer pracku! A&nbsp;druhou si&nbsp;nech na&nbsp;zejtra.“</span></p>
          <p class="chunk" data-nb-ref-number="66" data-nb-words="39" data-nb-chars="206"><span class="idea" data-nb-ref-number="66" id="idea66" data-nb-words="39" data-nb-chars="206">To&nbsp;prý už&nbsp;přestává všechno, hrát mu&nbsp;takovýhle tyjátr před lidmi. Nebyl v&nbsp;práci; no&nbsp;a, co&nbsp;má&nbsp;být? I&nbsp;tak přece pekaři pečou, ne? Copak si&nbsp;myslí, že&nbsp;je&nbsp;spadlý z&nbsp;višně, že&nbsp;ho&nbsp;chodí strašit takovými povídačkami?</span></p>
          <p class="chunk" data-nb-ref-number="67" data-nb-words="9" data-nb-chars="61"><span class="idea" data-nb-ref-number="67" id="idea67" data-nb-words="9" data-nb-chars="61">„Tak mám snad chodit krást?“ řekla temným, přidušeným hlasem.</span></p>
          <p class="chunk" data-nb-ref-number="68" data-nb-words="9" data-nb-chars="45"><span class="idea" data-nb-ref-number="68" id="idea68" data-nb-words="9" data-nb-chars="45">Perko se&nbsp;drbal na&nbsp;bradě a&nbsp;tvářil se&nbsp;smířlivě.</span></p>
          <p class="chunk" data-nb-ref-number="69" data-nb-words="12" data-nb-chars="63"><span class="idea" data-nb-ref-number="69" id="idea69" data-nb-words="12" data-nb-chars="63">„To ne, to&nbsp;se&nbsp;nesmí!“ řekl. „Ale když se&nbsp;ženská dovede otáčet…“</span></p>
          <p class="chunk" data-nb-ref-number="70" data-nb-words="71" data-nb-chars="421"><span class="idea" data-nb-ref-number="70" id="idea70" data-nb-words="71" data-nb-chars="421">Coupeau mu&nbsp;nadšeně skočil do&nbsp;řeči. Ano, to&nbsp;je&nbsp;ono, ženská se&nbsp;musí umět otáčet. Ale ta&nbsp;jeho byla odjakživa trumbera, jenom hromada neštěstí. Bude to&nbsp;její vina, jestli chcípnou na&nbsp;kupce slámy. Potom zas začal obdivovat Perka. Je&nbsp;ale našlehnutý, rošťák jeden! Opravdu jak domácí pán, bílé prádlo a&nbsp;ty střevíčky, to&nbsp;je&nbsp;elegance! Hrome, to&nbsp;není něco jen tak ledajakého! Aspoň jeden mužský, o&nbsp;kterého se&nbsp;ženská dovede postarat!</span></p>
          <p class="chunk" data-nb-ref-number="71" data-nb-words="33" data-nb-chars="187"><span class="idea" data-nb-ref-number="71" id="idea71" data-nb-words="33" data-nb-chars="187">Oba šli pomalu dolů k&nbsp;okrajovému bulváru. Gervaisa za&nbsp;nimi. Po&nbsp;chvilce mlčení se&nbsp;znovu ozvala Coupeauovi za&nbsp;zády: „Já mám hlad, víš… Spoléhala jsem na&nbsp;tebe. Musíš mi&nbsp;sehnat něco do&nbsp;huby.“</span></p>
          <p class="chunk" data-nb-ref-number="72" data-nb-words="19" data-nb-chars="116"><span class="idea" data-nb-ref-number="72" id="idea72" data-nb-words="19" data-nb-chars="116">Neodpověděl jí, a&nbsp;tak ještě jednou řekla smrtelně úzkostným hlasem, až&nbsp;to&nbsp;dralo srdce: „Tak doopravdy mi&nbsp;nic nedáš?“</span></p>
          <p class="chunk" data-nb-ref-number="73" data-nb-words="20" data-nb-chars="108"><span class="idea" data-nb-ref-number="73" id="idea73" data-nb-words="20" data-nb-chars="108">„Ale mordyje, vždyť já&nbsp;sám nic nemám!“ zařval a&nbsp;vztekle se&nbsp;otočil. „Dej mi&nbsp;pokoj, jo? Nebo ti&nbsp;jednu vrazím!“</span></p>
          <p class="chunk" data-nb-ref-number="74" data-nb-words="14" data-nb-chars="76"><span class="idea" data-nb-ref-number="74" id="idea74" data-nb-words="14" data-nb-chars="76">A&nbsp;už zvedal pěst. Gervaisa ucouvla a&nbsp;zdálo se, jako by&nbsp;se&nbsp;najednou rozhodla.</span></p>
          <p class="chunk" data-nb-ref-number="75" data-nb-words="9" data-nb-chars="53"><span class="idea" data-nb-ref-number="75" id="idea75" data-nb-words="9" data-nb-chars="53">„Dobře, tak si&nbsp;jdu, však já&nbsp;nějakého mužského najdu.“</span></p>
          <p class="chunk" data-nb-ref-number="76" data-nb-words="107" data-nb-chars="593"><span class="idea" data-nb-ref-number="76" id="idea76" data-nb-words="107" data-nb-chars="593">Klempíř se&nbsp;dal v&nbsp;tu ránu do&nbsp;smíchu. Dělal, jako by&nbsp;to&nbsp;všechno bral jen v&nbsp;legraci, a&nbsp;nenápadněji ponoukal. No&nbsp;vida, tohleto je&nbsp;nápad. Večer při umělém osvětlení se&nbsp;na&nbsp;ni&nbsp;může ještě někdo nachytat. Jestli nějakého mužského uloví, má&nbsp;prý nejlepší ho&nbsp;zatáhnout do&nbsp;restaurace <em>U&nbsp;Kapucína</em>, mají tam takové malé pokojíčky a&nbsp;výborně se&nbsp;tam jí. A&nbsp;když Gervaisa odcházela z&nbsp;bulváru, celá bledá a&nbsp;k&nbsp;smrti dopálená, křikl za&nbsp;ní&nbsp;ještě: „Poslouchej, a&nbsp;přines mi&nbsp;taky výslužku, víš, jak mám rád koláče… A&nbsp;jestli ten tvůj galán bude dobře ohozený, řekni si&nbsp;mu&nbsp;o&nbsp;nějaký starý svrchník, ať&nbsp;z&nbsp;toho taky něco mám!“</span></p>
          <p class="chunk" data-nb-ref-number="77" data-nb-words="121" data-nb-chars="706"><span class="idea" data-nb-ref-number="77" id="idea77" data-nb-words="121" data-nb-chars="706">Gervaisu ta&nbsp;ďábelská slova hnala kupředu. Potom, když se&nbsp;octla sama uprostřed davu, zvolnila krok. Byla pevně odhodlána. Jestli má&nbsp;krást, nebo dělat tohle, to&nbsp;je&nbsp;jí&nbsp;přece jen milejší dělat tohle, protože tím aspoň nikomu neublíží. Se&nbsp;svým vlastním tělem může naložit, jak chce, to&nbsp;je&nbsp;přece její majetek. Příliš správné to&nbsp;určitě není, ale co&nbsp;je&nbsp;správně a&nbsp;co ne, to&nbsp;měla teď v&nbsp;palici stejně všechno pomíchané. Když člověk chcípá hlady, nezabývá se&nbsp;příliš filozofováním a&nbsp;zakousne se&nbsp;do&nbsp;prvního krajíce, který se&nbsp;mu&nbsp;namane. Došla nahoru až&nbsp;ke&nbsp;Clignancourtské ulici. Tma pořád ne&nbsp;a&nbsp;ne přijít. A&nbsp;zatím tedy, než se&nbsp;úplně setmí, se&nbsp;pustila po&nbsp;bulvárech jako panička, která si&nbsp;před večeří vyšla trochu na&nbsp;vzduch.</span></p>
          <p class="chunk" data-nb-ref-number="78" data-nb-words="188" data-nb-chars="1245"><span class="idea" data-nb-ref-number="78" id="idea78" data-nb-words="188" data-nb-chars="1245">Zdejší čtvrť se&nbsp;teď otevírala na&nbsp;všechny strany do&nbsp;volného prostoru a&nbsp;Gervaisa se&nbsp;tu&nbsp;cítila nesmělá, až&nbsp;zahanbená, jak se&nbsp;tu&nbsp;všechno zvelebovalo. Bulvár Magenta, táhnoucí se&nbsp;až&nbsp;ze&nbsp;středu Paříte, a&nbsp;bulvár Ornano, ústící do&nbsp;polí, se&nbsp;protínaly v&nbsp;místech, kde dřív stával akcíz; pěknou hromadu zbouraných domů představovaly ty&nbsp;dvě široké třídy, kde na&nbsp;novostavbách ještě ani neoschla omítka a&nbsp;po jejichž stranách se&nbsp;táhly ulice Fauborg-Poissonnière a&nbsp;ulice Poissonière s&nbsp;uťatými a&nbsp;roztřepenými konci, které se&nbsp;rozbíhaly a&nbsp;klikatily jako tmavé podzemní chodbičky. Okrajové bulváry už&nbsp;se&nbsp;před lety rozšířily o&nbsp;zbouranou zeď akcízu, takže teď měly po&nbsp;stranách dvě vozovky a&nbsp;uprostřed vyvýšenou promenádu pro chodce, osázenou čtyřmi řadami malých platanů. Byla to&nbsp;obrovská křižovatka nekonečně dlouhých ulic, ztrácejících se&nbsp;v&nbsp;dálce na&nbsp;obzoru, hemžících se&nbsp;davem lidí a&nbsp;mizících v&nbsp;nepřehledné změti stavenišť. Ale mezi vysokými novými domy stálo ještě mnoho zchátralých baráků na&nbsp;spadnutí, mezi ozdobnými fasádami zely černé proluky a&nbsp;ohyzdné barabizny, ostudně vystavující na&nbsp;odiv cáry v&nbsp;oknech. Pod vzrůstajícím přepychem Paříže se&nbsp;místy provalila hnisající předměstská bída a&nbsp;zamořovala špínou to&nbsp;staveniště nového města, budovaného v&nbsp;takovém spěchu.</span></p>
          <p class="chunk" data-nb-ref-number="79" data-nb-words="488" data-nb-chars="2927"><span class="idea" data-nb-ref-number="79" id="idea79" data-nb-words="488" data-nb-chars="2927">Gervaisa, ztracená v&nbsp;davu na&nbsp;širokém chodníku pod nízkými platany, si&nbsp;připadala samotinká a&nbsp;opuštěná. Při pohledu na&nbsp;ty&nbsp;široké třídy, táhnoucí se&nbsp;do&nbsp;nedohledné dálky, cítila v&nbsp;žaludku ještě větší prázdno; když si&nbsp;člověk pomyslí, že&nbsp;mezi tou záplavou lidí&nbsp;– mezi nimiž jsou určitě takoví, kteří mají peněz nazbyt&nbsp;– se&nbsp;nenajde ani jeden šlechetný člověk, který by&nbsp;se&nbsp;dovtípil, v&nbsp;jaké je&nbsp;situaci, a&nbsp;vstrčil jí&nbsp;do&nbsp;ruky padesátník! Ano, bylo to&nbsp;tu&nbsp;příliš velké a&nbsp;příliš krásné, hlava se&nbsp;jí&nbsp;točila a&nbsp;nohy jí&nbsp;vypovídaly službu pod tím obrovským výřezem šedivého nebe, rozklenutým nad tak nesmírnou prostorou. Soumrak měl špinavě nažloutlou barvu pařížských soumraků, barvu, z&nbsp;níž člověk dostává chuť na&nbsp;místě umřít, tak v&nbsp;ní připadá život na&nbsp;ulicích šeredný. Denní světlo bylo čím dál tím kalnější a&nbsp;dálky se&nbsp;začínaly ztrácet v&nbsp;blátivé mlze. Gervaisa už&nbsp;byla velmi zemdlená a&nbsp;dostala se&nbsp;zrovna doprostřed proudu dělníků vracejících se&nbsp;z&nbsp;práce. V&nbsp;tuto denní dobu bývají dámy v&nbsp;kloboucích a&nbsp;slušně oblečení pánové, bydlící v&nbsp;nových domech, pohlceni davem a&nbsp;ztrácejí se&nbsp;v&nbsp;procesí mužů a&nbsp;žen, ještě pobledlých od&nbsp;zkaženého vzduchu dílen. Z&nbsp;bulváru Magenta a&nbsp;z&nbsp;ulice Faubourg-Poissonnière se&nbsp;jich vychrlily celé tlupy a&nbsp;všichni byli udýchaní od&nbsp;chůze do&nbsp;kopce. Hrčení omnibusů a&nbsp;fiakrů znělo tlumeněji a&nbsp;vozovku zaplňovalo stále vzrůstající hemžení modráků a&nbsp;kazajek mezi valníky, nábytkovými vozy a&nbsp;nízkými nákladními kárami, které se&nbsp;prázdné vracely klusem domů. Vraceli se&nbsp;i&nbsp;nosiči s&nbsp;krosnami na&nbsp;zádech. Dva dělníci rázovali bok po&nbsp;boku dlouhými kroky, mluvili nahlas a&nbsp;rozkládali, nedívajíce se&nbsp;na&nbsp;sebe; jiní, ve&nbsp;svrchníku a&nbsp;s&nbsp;čepicemi na&nbsp;hlavě, šli každý zvlášť po&nbsp;kraji chodníku se&nbsp;sklopenou hlavou; jiní zase šli za&nbsp;sebou beze slova ve&nbsp;skupinách po&nbsp;pěti nebo po&nbsp;šesti, s&nbsp;rukama v&nbsp;kapsách, a&nbsp;dívali se&nbsp;do&nbsp;neurčita. Někteří drželi v&nbsp;zubech vyhaslé dýmky. Kolem projela drožka se&nbsp;čtyřmi zedníky, kteří se&nbsp;složili na&nbsp;zaplacení; z&nbsp;okýnek vyhlížely jejich zabílené obličeje a&nbsp;na střeše poskakovaly kbelíky na&nbsp;vápno. Malíři pokojů mávali v&nbsp;ruce hrnci a&nbsp;barvami; jeden klempíř nesl dlouhý žebřík a&nbsp;div lidem nevypíchl oči. A&nbsp;opožděný pumpař se&nbsp;skříňkou na&nbsp;zádech si&nbsp;vyhrával na&nbsp;trumpetku píseň o&nbsp;dobrém králi Dagobertovi, smutnou melodii, znějící jako doprovod k&nbsp;tomu truchlivému smrákání. Ach, ta&nbsp;přesmutná hudba, která jako by&nbsp;doprovázela dupot stáda utahaných a&nbsp;sotva se&nbsp;vlekoucích tažných zvířat! Zas jedna šichta za&nbsp;námi! Opravdu, ty&nbsp;šichty jsou příliš dlouhé a&nbsp;jdou příliš rychle za&nbsp;sebou. Sotva má&nbsp;člověk čas do&nbsp;sebe něco naházet a&nbsp;trochu si&nbsp;poležet, už&nbsp;je&nbsp;zas ráno a&nbsp;zas musí na&nbsp;sebe navléknout ten chomout bídy. Přesto si&nbsp;chlapi hvízdali, dupali a&nbsp;vesele si&nbsp;vykračovali, protože už&nbsp;cítili ve&nbsp;vzduchu večeři. Gervaisa nechávala plynout ten dav kolem sebe, nevšímala si, že&nbsp;do&nbsp;ní&nbsp;vrážejí a&nbsp;že dostává rány zprava i&nbsp;zleva jako oblázek unášený proudem; protože muži nemají čas být dvorní, když jsou k&nbsp;smrti unavení a&nbsp;když je&nbsp;žene hlad.</span></p>
          <p class="chunk" data-nb-ref-number="80" data-nb-words="212" data-nb-chars="1257"><span class="idea" data-nb-ref-number="80" id="idea80" data-nb-words="212" data-nb-chars="1257">Najednou se&nbsp;podívala nahoru a&nbsp;uviděla před sebou bývalý hotel Boncoeur. V&nbsp;tom malém domě zřídili jeden čas podezřelou hospodu, potom ji&nbsp;policie zavřela a&nbsp;teď tu&nbsp;stál opuštěný, okenice byly polepené plakáty, svítilna rozbitá a&nbsp;celý barák se&nbsp;v&nbsp;dešti drolil a&nbsp;rozpadal odshora dolů pod opadávající ohyzdnou omítkou vínově červené barvy. Ale kolem jako by&nbsp;se&nbsp;nic nezměnilo. Papírnictví a&nbsp;trafika tu&nbsp;byly pořád. Vzadu za&nbsp;nízkými stavbami bylo pořád ještě vidět olezlé fasády pětipatrových činžáků, jejichž sešlé obrysy se&nbsp;mohutně tyčily do&nbsp;výše. Jenom tančírna <em>U&nbsp;Velkého balkonu</em> už&nbsp;tu&nbsp;nebyla; v&nbsp;sále s&nbsp;deseti rozzářenými okny se&nbsp;nedávno usídlila řezárna cukru a&nbsp;bylo odtud ustavičně slyšet svištění. Ano, tady v&nbsp;té ohyzdné díře, v&nbsp;hotelu Boncoeur, začala vlastně celá ta&nbsp;její životní mizérie. Zůstala stát, dívala se&nbsp;do&nbsp;okna v&nbsp;prvním poschodí, kde visela utržená žaluzie, a&nbsp;vzpomínala na&nbsp;svoje mládí s&nbsp;Lantierem, jak se&nbsp;prvně začali hádat a&nbsp;jak ohavně ji&nbsp;potom pustil k&nbsp;vodě. Vzal to&nbsp;čert, tenkrát byla mladá a&nbsp;teď s&nbsp;odstupem let jí&nbsp;to&nbsp;všechno připadalo ještě veselé. Jenom dvacet let, proboha! A&nbsp;teď je&nbsp;z&nbsp;ní pouliční ženská, která postává na&nbsp;rohu! Najednou ji&nbsp;při pohledu na&nbsp;hotel začalo strašně bolet u&nbsp;srdce a&nbsp;pustila se&nbsp;zpátky po&nbsp;bulváru směrem k&nbsp;Montmartru.</span></p>
          <p class="chunk" data-nb-ref-number="81" data-nb-words="215" data-nb-chars="1310"><span class="idea" data-nb-ref-number="81" id="idea81" data-nb-words="215" data-nb-chars="1310">Tma houstla, ale na&nbsp;hromádkách písku mezi lavičkami si&nbsp;pořád ještě hráli kluci. Stále se&nbsp;vraceli lidé z&nbsp;práce, teď chodily dělnice a&nbsp;spěšně cupitaly, aby dohonily to, co&nbsp;zameškaly zevlováním u&nbsp;výkladů. Jedno velké děvče zůstalo stát s&nbsp;chlapcem, který je&nbsp;doprovodil skoro až&nbsp;k&nbsp;domu a&nbsp;držel je&nbsp;teď za&nbsp;ruku; jiné se&nbsp;loučily a&nbsp;dávaly si&nbsp;sraz večer ve&nbsp;<em>Velkotančírně u&nbsp;rozdováděné tanečnice</em> anebo <em>U&nbsp;Černé koule</em>. Mezi hloučky se&nbsp;vracel také tu&nbsp;a&nbsp;tam krejčovský dělník, nesoucí v&nbsp;podpaží složené šaty. Jednoho kamnáře, zapřaženého za&nbsp;popruhy do&nbsp;vozíku naloženého rumem ze&nbsp;zbouraných kamen, málem přejel omnibus. Dav začal pozvolna řídnout a&nbsp;mezi ním teď pobíhaly prostovlasé ženy; zatopily doma a&nbsp;odběhly sehnat honem něco k&nbsp;večeři. Vrážely do&nbsp;lidí, vtrhly k&nbsp;pekaři nebo k&nbsp;uzenáři a&nbsp;s&nbsp;nákupem v&nbsp;ruce hned zas běžely zpátky. Kolem krámů chodily také osmileté holčičky, které doma poslali nakoupit, podobaly se&nbsp;krásným plavovlasým panenkám, tiskly na&nbsp;prsa velké čtyřliberní šišky chleba, pomalu větší než ony, a&nbsp;zůstávaly stát třeba pět minut v&nbsp;okouzlení před obrázky, s&nbsp;tváří přitisknutou na&nbsp;velký chléb. Potom už&nbsp;proud lidí stále slábl, hloučky byly čím dál řidší, všechno už&nbsp;bylo z&nbsp;práce doma; a&nbsp;v&nbsp;plápolavém světle plynových luceren nastávala tichá odplata za&nbsp;ukončený pracovní den, nadešla hodina lenivění a&nbsp;hýření.</span></p>
          <p class="chunk" data-nb-ref-number="82" data-nb-words="252" data-nb-chars="1493"><span class="idea" data-nb-ref-number="82" id="idea82" data-nb-words="252" data-nb-chars="1493">Ach ano, Gervaisa ten svůj den také ukončila! Byla utahanější než celý ten příval pracujícího lidu, který jí&nbsp;ještě před chvílí pohazoval sem a&nbsp;tam. Může si&nbsp;tedy lehnout a&nbsp;chcípnout, protože o&nbsp;její práci už&nbsp;nikdo nestojí a&nbsp;dost už&nbsp;se&nbsp;v&nbsp;životě nadřela, aby teď mohla říci: „Kdo to&nbsp;vezme po&nbsp;mně? Já&nbsp;už&nbsp;toho mám dost!“ Všichni touhle dobou jedí. Ano, teď už&nbsp;je&nbsp;doopravdy po&nbsp;všem, slunce už&nbsp;sfouklo svíčku a&nbsp;noc bude dlouhá. Ach bože, moci se&nbsp;tak pohodlně natáhnout a&nbsp;už nevstat, oddat se&nbsp;pomyšlení, že&nbsp;jsme už&nbsp;navždycky odložili pracovní náčiní a&nbsp;že už&nbsp;navěky budeme jenom ležet! Jak je&nbsp;to&nbsp;příjemné po&nbsp;té&nbsp;dvacetileté dřině! A&nbsp;Gervaisa, jak se&nbsp;jí&nbsp;žaludek křečovitě svíral hlady, chtěj nechtěj vzpomínala na&nbsp;svátky, na&nbsp;hostiny a&nbsp;všechny příjemné věci, které v&nbsp;životě zažila. Zvlášť jednou, o&nbsp;masopustním čtvrtku&nbsp;– byla tenkrát psí zima&nbsp;– si&nbsp;pěkně zařádila. Byla tenkrát moc hezká, plavovlasá a&nbsp;svěží. V&nbsp;prádelně v&nbsp;Nové ulici ji&nbsp;zvolili za&nbsp;královnu, přestože kulhala. A&nbsp;tak se&nbsp;projížděli po&nbsp;bulvárech na&nbsp;voze ozdobeném chvojím, kolem samá lepší společnost, a&nbsp;jak po&nbsp;ní, pane, pokukovali! Pánové si&nbsp;nasazovali monokly, jako kdyby jela opravdová královna. Večer to&nbsp;potom jaksepatří oslavili, jedlo se, pilo a&nbsp;tancovalo až&nbsp;do&nbsp;bílého rána. Královna, ano, byla královna! Měla korunku a&nbsp;šerpu, celých čtyřiadvacet hodin byla královnou, než ručičky dvakrát oběhly ciferník. A&nbsp;skleslá, zmučená hladem se&nbsp;teď dívala na&nbsp;zem, jako by&nbsp;hledala odpadní stružku, do&nbsp;níž tenkrát zahodila ten svůj královský majestát.</span></p>
          <p class="chunk" data-nb-ref-number="83" data-nb-words="331" data-nb-chars="2072"><span class="idea" data-nb-ref-number="83" id="idea83" data-nb-words="331" data-nb-chars="2072">Pak se&nbsp;zas podívala nahoru. Octla se&nbsp;naproti jatkám, které se&nbsp;zrovna bouraly; strženým průčelím vyhřezaly tmavé dvorky a&nbsp;páchnoucí zdi, ještě vlhké od&nbsp;krve. A&nbsp;když sešla po&nbsp;bulváru kus dolů, uviděla také Lariboisièrovu nemocnici s&nbsp;vysokou šedivou zdí, nad níž se&nbsp;vějířovitě rozvírala zasmušilá křídla budov s&nbsp;pravidelnými řadami oken; jedna vrátka ve&nbsp;zdi tam byla postrachem celé čtvrti, vrátka, kudy se&nbsp;vynášeli mrtví; pevné dubové dřevo bez jediné trhlinky bylo přísné a&nbsp;mlčenlivé jako náhrobní kámen. Aby utekla té&nbsp;představě, pustila se&nbsp;ještě dál a&nbsp;sešla až&nbsp;dolů k&nbsp;železničnímu mostu. Přes vysoké zábradlí ze&nbsp;silného nýtovaného plechu na&nbsp;trať neviděla, rozeznávala jen na&nbsp;obzoru mezi světly Paříže velký tmavý čtverhran nádraží, střechu obrovské haly, černou od&nbsp;uhelného prachu, a&nbsp;slyšela pískání lokomotiv, nesoucí se&nbsp;tím nesmírným osvětleným prostorem, slyšela pravidelné otřesy železných točen, všechnu tu&nbsp;obrovskou a&nbsp;skrytou činnost. Pak pod ní&nbsp;projel vlak vyjíždějící z&nbsp;Paříže; nejdřív se&nbsp;dýchavičně blížil a&nbsp;jeho hukot a&nbsp;supání pomalu sílilo; a&nbsp;když projel, viděla z&nbsp;něho Gervaisa jen bílý chochol, jak za&nbsp;zábradlím vyrazil najednou chuchvalec kouře a&nbsp;potom se&nbsp;rozplynul. Ale celý most se&nbsp;zatřásl a&nbsp;Gervaisa chvíli stála v&nbsp;tom lomozu, jako by&nbsp;sama odjížděla plnou parou z&nbsp;Paříže. Otočila se, jako by&nbsp;se&nbsp;chtěla ještě podívat za&nbsp;neviditelnou lokomotivou, jejíž rachot dozníval v&nbsp;dálce. Tím směrem tušila venkov, přírodu a&nbsp;širou oblohu, někde na&nbsp;konci té&nbsp;dlouhé úzké mezery mezi vysokými domy napravo i&nbsp;nalevo, osamoceně stojícími bez ladu a&nbsp;skladu, z&nbsp;nichž bylo vidět holé fasády nebo neomítnuté zdi, zdi pomalované obrovitými reklamami a&nbsp;začouzené všechny stejnou špinavě žlutou barvou od&nbsp;sazí a&nbsp;popela z&nbsp;lokomotiv. Ach, kdyby také mohla takhle odjet někam pryč, daleko od&nbsp;těch domů, kde je&nbsp;jen bída a&nbsp;utrpení! Možná že&nbsp;by&nbsp;začala zase žít. Pak se&nbsp;obrátila a&nbsp;bezmyšlenkovitě četla plakáty vylepené na&nbsp;plechovém zábradlí. Byly tam ve&nbsp;všech barvách. Jeden takový malý, krásně modrý sliboval padesát franků odměny za&nbsp;zaběhlou fenku. Vida, aspoň to&nbsp;zvíře měl někdo rád!</span></p>
          <p class="chunk" data-nb-ref-number="84" data-nb-words="326" data-nb-chars="2070"><span class="idea" data-nb-ref-number="84" id="idea84" data-nb-words="326" data-nb-chars="2070">Gervaisa vykročila pomalu zas dál. V&nbsp;začouzené temné mlze, která padala k&nbsp;zemi, se&nbsp;začaly rozsvěcovat plynové svítilny. A&nbsp;dlouhé široké ulice, pozvolna mizící v&nbsp;černé tmě, se&nbsp;najednou vynořovaly znovu jako světélkující šňůry, ještě delší než prve, a&nbsp;protínaly noc až&nbsp;někam k&nbsp;vzdáleným temnotám obzoru. Jako by&nbsp;nějaký obrovský dech rozdmýchal řady žhavých uhlíků po&nbsp;celé široké čtvrti pod nesmírnou oblohou, na&nbsp;níž nesvítil měsíc. Byla hodina, kdy se&nbsp;po&nbsp;celé délce bulváru vesele rozzářily řady vináren, kořalen a&nbsp;putyk a&nbsp;zazněly řinčením prvních vypitých sklenic a&nbsp;bujarým rykem prvních pijáků. Čtrnáctidenní výplata zaplnila chodníky tlačenicí flamendrů, kteří vyrazili na&nbsp;tah. Ve&nbsp;vzduchu bylo cítit flám, ukrutný flám, ale zatím ještě docela slušný, jen takovou začínající malou opičku. V&nbsp;hospodách a&nbsp;jídelnách se&nbsp;všichni cpali, všemi rozzářenými okny bylo vidět, jak lidé jedí, smějí se&nbsp;plnými ústy a&nbsp;ani si&nbsp;nedávají práci s&nbsp;polykáním. Ve&nbsp;vinárnách už&nbsp;se&nbsp;usazovali hulákající a&nbsp;zuřivě rozkládající ochmelkové. Odevšad se&nbsp;rozléhal kravál ječivých a&nbsp;chraplavých hlasů a&nbsp;mísil se&nbsp;do&nbsp;nepřetržitého dupotu nohou na&nbsp;chodníku. „Hele, půjdeš se&nbsp;taky nadlábnout…! Tak pojď, kde se&nbsp;couráš? Já&nbsp;platím frťana rovnou z&nbsp;flašky… Koukej, tamhle je&nbsp;Pavla. No&nbsp;ne, to&nbsp;bude psina!“ Dveře bouchaly, pokaždé to&nbsp;zevnitř zavanulo vínem a&nbsp;rozlehly se&nbsp;tóny křídlovky. Před kořalnou starého Colomba, rozzářenou jako katedrála na&nbsp;slavnostní mši, stála fronta; a&nbsp;namouduši, doopravdy to&nbsp;tam uvnitř vypadalo jako slavnostní obřad, veselí kumpáni tam zpívali za&nbsp;nálevním pultem a&nbsp;tvářili se&nbsp;jako zpěváci na&nbsp;kůru, nafukovali tváře a&nbsp;nadouvali břicha. Oslavovalo se&nbsp;prostě svaté Výplaty, a&nbsp;to je, mordyje, moc hodná svatá, ta&nbsp;v&nbsp;ráji sedí jistě u&nbsp;kasy! Jenomže když viděli počestní důchodci, vedoucí se&nbsp;s&nbsp;manželkami na&nbsp;procházku, jakým tempem to&nbsp;začíná, pokyvovali jen hlavami a&nbsp;říkali, že&nbsp;dneska v&nbsp;noci bude v&nbsp;Paříži pěkná spousta ožralých. A&nbsp;dnešní noc byla tmavá, ledová a&nbsp;visela jako oblak mrtvého ticha nad tím božím dopuštěním; jen ohnivé čáry bulvárů ji&nbsp;prorážely na&nbsp;čtyřech světových stranách.</span></p>
          <p class="chunk" data-nb-ref-number="85" data-nb-words="304" data-nb-chars="1763"><span class="idea" data-nb-ref-number="85" id="idea85" data-nb-words="304" data-nb-chars="1763">Gervaisa stála před kořalnou a&nbsp;přemýšlela. Kdyby měla aspoň dva pěťáky, zašla by&nbsp;si&nbsp;na&nbsp;skleničku. Možná že&nbsp;by&nbsp;jí&nbsp;kapka alkoholu zahnala hlad. Však už&nbsp;těch kapek něco vypila! A&nbsp;je to&nbsp;přece jen dobrota! Pozorovala zpovzdálí tu&nbsp;mašinu na&nbsp;chlast, uvědomovala si, že&nbsp;všechno její neštěstí pramení především z&nbsp;ní, a&nbsp;přitom snila o&nbsp;tom, že&nbsp;se&nbsp;jednou upije k&nbsp;smrti, až&nbsp;na&nbsp;to&nbsp;bude mít; dorazí se&nbsp;kořalkou a&nbsp;bude mít pokoj. Ale vlasy jí&nbsp;ovanul studený vítr a&nbsp;najednou viděla, že&nbsp;už&nbsp;je&nbsp;úplně černá noc. Tak teď tedy nadchází vhodná chvíle. Teď musí sebrat všechnu kuráž a&nbsp;musí se&nbsp;udělat roztomilá, jestli nechce uprostřed toho vše-obecného veselí pojít. Jenom díváním, jak se&nbsp;druzí cpou, si&nbsp;břicho nenaplní. Zvolnila krok ještě víc a&nbsp;rozhlédla se&nbsp;kolem sebe. Pod stromy ve&nbsp;stínu byla ještě větší tma. Chodilo teď málo lidí, jen tu&nbsp;a&nbsp;tam nějaký chodec přešel spěšně přes bulvár. A&nbsp;na tom širokém, temném a&nbsp;vylidněném chodníku, kam slabě doléhalo bujné veselí ze&nbsp;sousedních ulic, stály ženy a&nbsp;čekaly. Zůstávaly dlouhou chvíli nehybně a&nbsp;trpělivě stát, ztuhlé jako ty&nbsp;malé neduživé platany; potom se&nbsp;pomalu pohnuly, odšouraly se&nbsp;po&nbsp;umrzlé půdě o&nbsp;deset kroků dál a&nbsp;tam se&nbsp;znovu zastavily jako přibité k&nbsp;zemi. Byla tam jedna taková neforemně tlustá, s&nbsp;nohama a&nbsp;rukama jako brouk, všechno na&nbsp;ní&nbsp;přetékalo. Valila se&nbsp;v&nbsp;rozedraných černých hedvábných šatech a&nbsp;na hlavě měla žlutý šátek. Jiná zas, vysoká, hubená, byla jen prostovlasá a&nbsp;měla na&nbsp;sobě zástěrku jako služka. A&nbsp;další a&nbsp;další, našminkované staré baby, všelijaké mladé šmudly, tak špinavé a&nbsp;tak žalostné, že&nbsp;by&nbsp;je&nbsp;ani hadrář nesebral. Ale Gervaisa nevěděla, jak do&nbsp;toho, snažila se&nbsp;něco pochytit a&nbsp;dělat to&nbsp;jako ony. Hrdlo měla stažené rozčilením jako malá holčička; nevěděla ani, jestli se&nbsp;stydí, jednala jako ve&nbsp;zlém snu.</span></p>
          <p class="chunk" data-nb-ref-number="86" data-nb-words="32" data-nb-chars="195"><span class="idea" data-nb-ref-number="86" id="idea86" data-nb-words="32" data-nb-chars="195">Čtvrt hodiny stála bez hnutí. Mužští procházeli kolem, ani se&nbsp;neohlédli. A&nbsp;tak se&nbsp;také pohnula a&nbsp;zkusila oslovit jednoho muže, který si&nbsp;hvízdal a&nbsp;měl ruce v&nbsp;kapsách; přiškrceným hlasem zašeptala:</span></p>
          <p class="chunk" data-nb-ref-number="87" data-nb-words="2" data-nb-chars="21"><span class="idea" data-nb-ref-number="87" id="idea87" data-nb-words="2" data-nb-chars="21">„Poslouchejte, pane…“</span></p>
          <p class="chunk" data-nb-ref-number="88" data-nb-words="13" data-nb-chars="70"><span class="idea" data-nb-ref-number="88" id="idea88" data-nb-words="13" data-nb-chars="70">Mužský se&nbsp;na&nbsp;ni&nbsp;úkosem podíval a&nbsp;šel dál, hvízdaje si&nbsp;ještě hlasitěji.</span></p>
          <p class="chunk" data-nb-ref-number="89" data-nb-words="222" data-nb-chars="1362"><span class="idea" data-nb-ref-number="89" id="idea89" data-nb-words="222" data-nb-chars="1362">Gervaisa se&nbsp;pomalu osmělovala. A&nbsp;nakonec při tom urputném lovu&nbsp;– jak se&nbsp;tak s&nbsp;prázdným břichem divoce honila za&nbsp;večeří, která jí&nbsp;pořád unikala&nbsp;– úplně zapomněla na&nbsp;prvotní rozpaky. Dlouho tam pobíhala sem a&nbsp;tam a&nbsp;ztratila úplně pojem času a&nbsp;místa. Kolem ní&nbsp;pod stromy tak přecházely černé a&nbsp;mlčenlivé ženy pravidelně sem a&nbsp;tam jako zvířata v&nbsp;kleci. Vynořily se&nbsp;pomalu ze&nbsp;tmy jako mlžná zjevení, prošly pod plynovou lucernou kruhem jasného světla, v&nbsp;němž se&nbsp;zřetelně objevil jejich bledý napudrovaný obličej, a&nbsp;zase zmizely, znovu je&nbsp;pohltila do&nbsp;svého chvějivého půvabu tma na&nbsp;chodníku, v&nbsp;níž bylo vidět jen bílý lem pohupující se&nbsp;spodničky. Mužští se&nbsp;nechávali zastavovat, chvilku pohovořili, pošpásovali a&nbsp;pak šli zas vesele dál. Anebo jiní nenápadně, jakoby nic, šli deset kroků za&nbsp;ženou, která si&nbsp;je&nbsp;odváděla. Každou chvíli se&nbsp;do&nbsp;hlubokého ticha najednou ozval hlasitý šepot, přidušené hádání, vzteklé smlouvání. A&nbsp;kamkoli se&nbsp;Gervaisa pustila, všude viděla, jak se&nbsp;v&nbsp;pravidelných vzdálenostech do&nbsp;dálky táhnou ty&nbsp;ženské stráže, jako by&nbsp;po&nbsp;celé délce okrajových bulvárů byly rozestavené samé ženy. Sotva došla k&nbsp;jedné, už&nbsp;zas viděla dvacet kroků odtud další. Řada mizela v&nbsp;dálce, celá Paříž byla těmi strážemi obsazena. Dostala vztek, protože tady o&nbsp;ni nikdo ani nezavadil, a&nbsp;rozhodla se&nbsp;změnit stanoviště; pustila se&nbsp;z&nbsp;Clignancourtské třídy do&nbsp;ulice Chapelle.</span></p>
          <p class="chunk" data-nb-ref-number="90" data-nb-words="2" data-nb-chars="21"><span class="idea" data-nb-ref-number="90" id="idea90" data-nb-words="2" data-nb-chars="21">„Poslouchejte, pane…“</span></p>
          <p class="chunk" data-nb-ref-number="91" data-nb-words="174" data-nb-chars="1081"><span class="idea" data-nb-ref-number="91" id="idea91" data-nb-words="174" data-nb-chars="1081">Ale mužští se&nbsp;ani nezastavili. Šli pryč od&nbsp;jatek, jejichž zbourané trosky páchly krví. Podívala se&nbsp;na&nbsp;bývalý hotel Boncoeur, zavřený a&nbsp;zlověstně vypadající. Šla kolem Lariboisièrovy nemocnice a&nbsp;bezmyšlenkovitě počítala na&nbsp;fasádách budovy osvětlená okna, blikající do&nbsp;tmy bledými světélky jako noční lampičky u&nbsp;lože umírajícího. Přešla přes železniční most, otřásající se&nbsp;duněním vlaků, jejichž píšťaly drásaly uši srdcervoucím hvizdem. Ach, jak to&nbsp;všechno v&nbsp;noci vypadá smutně! Potom se&nbsp;otočila na&nbsp;podpatku a&nbsp;před očima se&nbsp;jí&nbsp;objevila zas stejná řada domů, které jsou na&nbsp;tomto konci ulice jeden jako druhý. A&nbsp;přešla sem a&nbsp;tam desetkrát, dvacetkrát, bez zastavení, ani na&nbsp;chvilku si&nbsp;neodpočinula na&nbsp;lavičce. Ne, nikdo ji&nbsp;nechce. Cítila ještě větší hanbu, ještě větší o&nbsp;to, že&nbsp;jí&nbsp;všichni pohrdají. Pustila se&nbsp;znovu dolů k&nbsp;nemocnici a&nbsp;pak nahoru k&nbsp;jatkám. Jedině tam mohla ještě jít, k&nbsp;těm zkrvaveným dvorkům, kde se&nbsp;porážel dobytek, a&nbsp;k&nbsp;těm mrtvolně bledým sálům, kde smrt měří každému stejně a&nbsp;nebožtíci tuhnou v&nbsp;ústavních prostěradlech. Tady v&nbsp;těch místech prožila celý svůj život.</span></p>
          <p class="chunk" data-nb-ref-number="92" data-nb-words="2" data-nb-chars="21"><span class="idea" data-nb-ref-number="92" id="idea92" data-nb-words="2" data-nb-chars="21">„Poslouchejte, pane…“</span></p>
          <p class="chunk" data-nb-ref-number="93" data-nb-words="153" data-nb-chars="879"><span class="idea" data-nb-ref-number="93" id="idea93" data-nb-words="153" data-nb-chars="879">A&nbsp;najednou uviděla na&nbsp;zemi svůj vlastní stín. Když se&nbsp;blížila k&nbsp;plynové lampě, mlhavý stín se&nbsp;zmenšoval a&nbsp;dostával jasnější obrysy, neforemný, tlustý, až&nbsp;komický, jak byl kulatý. Břicho, prsa, boky, všechno se&nbsp;to&nbsp;rozvalovalo, houpalo a&nbsp;splývalo dohromady. Napadala na&nbsp;nohu tak silně, že&nbsp;stín na&nbsp;zemi dělal při každém kroku kotrmelec jako kašpárek. A&nbsp;když se&nbsp;zas vzdalovala, ten kašpar rostl do&nbsp;obřích rozměrů, až&nbsp;zaplnil celý bulvár a&nbsp;ukláněl se, jako by&nbsp;si&nbsp;chtěl rozbít nos o&nbsp;stromy a&nbsp;domy. Bože můj, jak je&nbsp;směšná a&nbsp;přitom příšerná! Teprve teď si&nbsp;dokonale uvědomila, jak hluboko klesla. Najednou se&nbsp;nemohla ubránit a&nbsp;musela se&nbsp;na&nbsp;to&nbsp;pořád dívat, čekala až&nbsp;na&nbsp;další lucernu a&nbsp;nespouštěla oči ze&nbsp;svého poskakujícího stínu. Ach, pěkná plundra to&nbsp;tady jde vedle ní! Ta&nbsp;má&nbsp;ale ránu! Na&nbsp;tu&nbsp;se&nbsp;určitě každý mužský nachytá! A&nbsp;troufala si&nbsp;už&nbsp;jen potichu, nesměle koktat chodcům za&nbsp;zády:</span></p>
          <p class="chunk" data-nb-ref-number="94" data-nb-words="2" data-nb-chars="21"><span class="idea" data-nb-ref-number="94" id="idea94" data-nb-words="2" data-nb-chars="21">„Poslouchejte, pane…“</span></p>
          <p class="chunk" data-nb-ref-number="95" data-nb-words="270" data-nb-chars="1706"><span class="idea" data-nb-ref-number="95" id="idea95" data-nb-words="270" data-nb-chars="1706">Mezitím se&nbsp;už&nbsp;hodně připozdilo. Po&nbsp;ulicích to&nbsp;začínalo být ošklivé. Hospody už&nbsp;byly zavřené a&nbsp;narudlé plynové světlo svítilo jen z&nbsp;vináren, odkud se&nbsp;ozývaly opile blábolající chraplavé hlasy. Veselí se&nbsp;zvrhlo v&nbsp;hádky a&nbsp;rvačky. Nějaký zchátralý hromotluk hulákal: „Udělám z&nbsp;tebe fašírku, spočítej si&nbsp;kosti!“ U&nbsp;dveří jedné dupárny se&nbsp;nějaká holka hádala se&nbsp;svým galánem, nadávala mu, že&nbsp;je&nbsp;pitomé hovado a&nbsp;prašivá svině, kdežto galán se&nbsp;nezmohl na&nbsp;nic jiného, než že&nbsp;pořád do&nbsp;omrzení opakoval: „Vlez mi&nbsp;někam!“ Ozřalost řádila v&nbsp;ulicích a&nbsp;šířila potřebu rvát se, mlátit, ve&nbsp;vzduchu bylo něco zdivočelého, co&nbsp;vyvolávalo řidnoucím chodcům křečovitě stažené rysy v&nbsp;bledých obličejích. Strhla se&nbsp;rvačka a&nbsp;jeden ochlasta se&nbsp;svalil naznak jak dlouhý, tak široký, zatímco jeho kumpán, v&nbsp;domnění, že&nbsp;ho&nbsp;zabil, utíkal pryč, dupaje těžkými botami. Bandy ožralých hulákaly necudné písničky a&nbsp;po nich se&nbsp;rozhosťovalo zas hluboké ticho, rušené jen škytáním a&nbsp;tlumenými pády ochlastů. Flámování po&nbsp;čtrnáctidenní výplatě končívalo vždycky takhle, víno teklo od&nbsp;šesti hodin tak hojně, že&nbsp;se&nbsp;nakonec vždycky vylévalo na&nbsp;dlažbu. Krásné vodotrysky, jen co&nbsp;je&nbsp;pravda, žluté kaluže roztékající se&nbsp;rovnou uprostřed chodníku; pozdní chodci, kdo byli poněkud útlocitnější, je&nbsp;museli překračovat, aby do&nbsp;toho nešlápli. Namouduši, celá čtvrť vypadala pěkně! Kdyby se&nbsp;sem nějaký cizinec přišel podívat před ranním metením, ten by&nbsp;si&nbsp;odnesl pěknou představu! A&nbsp;teď, v&nbsp;tuhle hodinu, tu&nbsp;byli ochlastové pány a&nbsp;kašlali na&nbsp;celou Evropu. Krucinálfagot, nože vyskakovaly z&nbsp;kapes a&nbsp;flámeček někdy skončil v&nbsp;krvi. Ženy kráčely rychle, muži se&nbsp;číhavě plížili s&nbsp;vlčíma svítícíma očima a&nbsp;noc, plná skrytých hrůz a&nbsp;ohavností, byla čím dál temnější.</span></p>
          <p class="chunk" data-nb-ref-number="96" data-nb-words="174" data-nb-chars="1009"><span class="idea" data-nb-ref-number="96" id="idea96" data-nb-words="174" data-nb-chars="1009">Gervaisa šla klátivě pořád dál, z&nbsp;kopce a&nbsp;zas do&nbsp;kopce, a&nbsp;měla už&nbsp;jen jedinou myšlenku, nesmí přestat chodit. Padala na&nbsp;ni&nbsp;dřímota a&nbsp;chvílemi usínala, ukolébána kulháním; pak sebou vždycky trhla, rozhlédla se&nbsp;kolem a&nbsp;zjistila, že&nbsp;ušla třeba sto kroků, aniž o&nbsp;tom věděla, jako bez ducha. Ploché nohy jí&nbsp;v&nbsp;děravých střevících napuchaly. Ale ona už&nbsp;byla tak zemdlená a&nbsp;vysílená, že&nbsp;ani tělo necítila. Její poslední jasná myšlenka byla, že&nbsp;ta&nbsp;její neřád dcera možná právě teď jí&nbsp;někde ústřice. Potom se&nbsp;jí&nbsp;už&nbsp;všechno pomíchalo, oči měla pořád otevřené, ale myslet mohla jen s&nbsp;velikou námahou. Jediný pocit vnímala zřetelně v&nbsp;tom zániku a&nbsp;zničení celé své bytosti, pocit psí zimy, pronikavé smrtelné zimy, jakou ještě nikdy nezažila. Mrtvým, těm v&nbsp;zemi určitě taková zima není! Zvedla namáhavě hlavu a&nbsp;do obličeje ji&nbsp;šlehlo něco ledového. To&nbsp;se&nbsp;konečně z&nbsp;olověné šedivé oblohy odhodlal padat sníh, drobné a&nbsp;tvrdé vločky sněhu, vířící v&nbsp;lehkém větříku. Tři dny už&nbsp;byl na&nbsp;spadnutí. A&nbsp;teď přišel věru v&nbsp;pravou chvíli.</span></p>
          <p class="chunk" data-nb-ref-number="97" data-nb-words="41" data-nb-chars="220"><span class="idea" data-nb-ref-number="97" id="idea97" data-nb-words="41" data-nb-chars="220">To&nbsp;první šlehnutí probudilo Gervaisu k&nbsp;vědomí, takže přidala do&nbsp;kroku. Muži se&nbsp;dávali do&nbsp;běhu a&nbsp;utíkali domů, na&nbsp;ramenou už&nbsp;od&nbsp;sněhu celí bílí. A&nbsp;tu uviděla jednoho, jak se&nbsp;pomalu blíží pod stromy; popošla k&nbsp;němu a&nbsp;zase:</span></p>
          <p class="chunk" data-nb-ref-number="98" data-nb-words="2" data-nb-chars="21"><span class="idea" data-nb-ref-number="98" id="idea98" data-nb-words="2" data-nb-chars="21">„Poslouchejte, pane…“</span></p>
          <p class="chunk" data-nb-ref-number="99" data-nb-words="14" data-nb-chars="80"><span class="idea" data-nb-ref-number="99" id="idea99" data-nb-words="14" data-nb-chars="80">Muž zůstal stát. Ale zdálo se, že&nbsp;ji&nbsp;neslyšel. Napřahoval ruku a&nbsp;bručel potichu:</span></p>
          <p class="chunk" data-nb-ref-number="100" data-nb-words="4" data-nb-chars="32"><span class="idea" data-nb-ref-number="100" id="idea100" data-nb-words="4" data-nb-chars="32">„Smilujte se, malou almužničku…“</span></p>
          <p class="chunk" data-nb-ref-number="101" data-nb-words="106" data-nb-chars="626"><span class="idea" data-nb-ref-number="101" id="idea101" data-nb-words="106" data-nb-chars="626">Oba se&nbsp;na&nbsp;sebe podívali. Ah, panebože, takhle to&nbsp;dopracovali! Tatík Bru žebrá a&nbsp;paní Coupeauová dělá pouliční holku! Zůstali proti sobě stát s&nbsp;otevřenými ústy. Teď si&nbsp;tedy mohli doopravdy podat ruku. Starý dělník se&nbsp;celý večer potloukal ulicemi a&nbsp;neodvažoval se&nbsp;nikoho oslovit; a&nbsp;první osoba, kterou zastavil, je&nbsp;stejný hladový chudák jako on. Kriste Ježíši, to&nbsp;je&nbsp;ale bída! Padesát let se&nbsp;dřít, a&nbsp;nakonec muset žebrat! Být jednou z&nbsp;nejzámožnějších pradlen ve&nbsp;Zlatnické ulici a&nbsp;pak skončit na&nbsp;dlažbě! Dlouho se&nbsp;na&nbsp;sebe dívali. A&nbsp;potom bez jediného slova šli zas každý dál svou cestou v&nbsp;chumelenici, která je&nbsp;bičovala do&nbsp;tváře.</span></p>
          <p class="chunk" data-nb-ref-number="102" data-nb-words="171" data-nb-chars="1109"><span class="idea" data-nb-ref-number="102" id="idea102" data-nb-words="171" data-nb-chars="1109">Byla to&nbsp;hotová sněhová bouře. Tady v&nbsp;těch širokých prostranstvích na&nbsp;návrší, kde se&nbsp;mohl vítr po&nbsp;bulvárech rozběhnout, se&nbsp;drobný sníh točil a&nbsp;vířil, jako by&nbsp;ho&nbsp;sem přivála vichřice ze&nbsp;všech světových stran najednou. Nebylo vidět na&nbsp;deset kroků, všechno tonulo v&nbsp;tom vířícím prachu. Čtvrť zmizela a&nbsp;bulvár vypadal jako mrtvý, jako kdyby chumelenice chtěla bílou rouškou ticha přikrýt škytání posledních opilců. Gervaisa šla s&nbsp;námahou dál, sníh ji&nbsp;oslepoval, nevěděla ani, kde je. Musela hmatat po&nbsp;stromech, aby nezabloudila. Před ní&nbsp;se&nbsp;z&nbsp;bledého příkrovu postupně vynořovaly plynové lampy, blikající jen slabounce jako uhasínající pochodně. Pak najednou, když přecházela jakousi křižovatku, i&nbsp;tato chabá světýlka zmizela; obklopil ji&nbsp;jen šedobílý neprůhledný vír sněhových vloček, nerozeznávala už&nbsp;vůbec nic, co&nbsp;by&nbsp;jí&nbsp;ukázalo cestu. Vítr jí&nbsp;cloumal a&nbsp;neurčitě bílá zem jí&nbsp;ubíhala pod nohama. Ze&nbsp;všech stran ji&nbsp;obklopovala šedivá zeď. A&nbsp;když se&nbsp;bezradně zastavila a&nbsp;rozhlédla dokola, vytušila za&nbsp;tím ledovým závojem obrovské řady plynových svítilen, celou tu&nbsp;nekonečnou rozlohu temné a&nbsp;liduprázdné spící Paříže.</span></p>
          <p class="chunk" data-nb-ref-number="103" data-nb-words="84" data-nb-chars="511"><span class="idea" data-nb-ref-number="103" id="idea103" data-nb-words="84" data-nb-chars="511">Byla zrovna v&nbsp;místech, kde se&nbsp;křižuje okrajový bulvár s&nbsp;bulvárem Magenta a&nbsp;bulvárem Ornano, a&nbsp;představovala si&nbsp;už, jak by&nbsp;bylo příjemné si&nbsp;tady lehnout a&nbsp;umřít, když tu&nbsp;najednou zaslechla kroky. Rozběhla se&nbsp;za&nbsp;nimi, ale sníh jí&nbsp;zalepoval oči a&nbsp;kroky se&nbsp;vzdalovaly, aniž mohla postihnout, jdou-li napravo, nebo nalevo. Konečně uviděla široká mužská ramena, temnou pohybující se&nbsp;skvrnu, mizící napůl v&nbsp;mlze. Ach, tohohle musí mít, tohohle jen tak nepustí! Rozeběhla se&nbsp;rychleji, dohonila ho&nbsp;a&nbsp;chytila ho&nbsp;za&nbsp;rukáv.</span></p>
          <p class="chunk" data-nb-ref-number="104" data-nb-words="3" data-nb-chars="35"><span class="idea" data-nb-ref-number="104" id="idea104" data-nb-words="3" data-nb-chars="35">„Poslouchejte, pane, poslouchejte…“</span></p>
          <p class="chunk" data-nb-ref-number="105" data-nb-words="6" data-nb-chars="29"><span class="idea" data-nb-ref-number="105" id="idea105" data-nb-words="6" data-nb-chars="29">Muž se&nbsp;otočil. Byl to&nbsp;Goujet.</span></p>
          <p class="chunk" data-nb-ref-number="106" data-nb-words="108" data-nb-chars="604"><span class="idea" data-nb-ref-number="106" id="idea106" data-nb-words="108" data-nb-chars="604">Tak vida, teď padla na&nbsp;Goujeta! Co&nbsp;jen to&nbsp;pánubohu udělala, že&nbsp;ji&nbsp;takhle mučí až&nbsp;do&nbsp;konce? Tohle už&nbsp;byla poslední rána, padnout přímo do&nbsp;cesty kovářovi, aby ji&nbsp;tu&nbsp;viděl jako nejhorší předměstskou děvku, bledou a&nbsp;žadonící! A&nbsp;musí se&nbsp;to&nbsp;stát zrovna pod plynovou svítilnou, viděla svůj vlastní neforemný stín, jako by&nbsp;se&nbsp;jí&nbsp;pitvořil na&nbsp;sněhu, učiněná karikatura! Jako stín opilé ženské. Ach bože, nemít v&nbsp;sobě ani žvanec chleba a&nbsp;ani kapku vína a&nbsp;být považována za&nbsp;opilou! Je&nbsp;to&nbsp;její vina; proč se&nbsp;opíjela. Určitě si&nbsp;teď Goujet myslí, že&nbsp;je&nbsp;namazaná a&nbsp;že zrovna někam táhne v&nbsp;tom nechutném flámu pokračovat.</span></p>
          <p class="chunk" data-nb-ref-number="107" data-nb-words="35" data-nb-chars="216"><span class="idea" data-nb-ref-number="107" id="idea107" data-nb-words="35" data-nb-chars="216">Goujet se&nbsp;na&nbsp;ni&nbsp;chvíli díval, zatímco sníh se&nbsp;mu&nbsp;usazoval v&nbsp;krásném plavém plnovousu jako lístečky opadané sedmikrásky. Potom, když Gervaisa se&nbsp;sklopenou hlavou chtěla utéci pryč, ji&nbsp;zadržel a&nbsp;řekl: „Pojďte se&nbsp;mnou.“</span></p>
          <p class="chunk" data-nb-ref-number="108" data-nb-words="78" data-nb-chars="459"><span class="idea" data-nb-ref-number="108" id="idea108" data-nb-words="78" data-nb-chars="459">Šel napřed a&nbsp;ona za&nbsp;ním. Kráčeli mlčky těsně u&nbsp;domů a&nbsp;prošli celou ztichlou čtvrtí. Paní Goujetová zemřela, chuděra, v&nbsp;říjnu na&nbsp;prudký revmatismus. Goujet pořád ještě bydlel v&nbsp;malém domě v&nbsp;Nové ulici, žil tam nevesele a&nbsp;sám. Toho dne se&nbsp;zdržel na&nbsp;návštěvě u&nbsp;zraněného kamaráda. Když otevřel dveře a&nbsp;rozsvítil lampu, obrátil se&nbsp;k&nbsp;Gervaise, která zůstala poníženě stát na&nbsp;chodbě. Zašeptal potichu, jako by&nbsp;měl ještě strach, aby ho&nbsp;matka neslyšela: „Pojďte dál.“</span></p>
          <p class="chunk" data-nb-ref-number="109" data-nb-words="61" data-nb-chars="383"><span class="idea" data-nb-ref-number="109" id="idea109" data-nb-words="61" data-nb-chars="383">První pokoj, pokoj paní Goujetové, zůstal pietně zachován tak, jak ho&nbsp;opustila. Krajkářský bubínek ležel na&nbsp;židli u&nbsp;okna vedle velikého křesla, které vypadalo, jako by&nbsp;čekalo, že&nbsp;se&nbsp;tam stará paní přijde zase posadit. Postel byla ustlaná a&nbsp;maminka si&nbsp;do&nbsp;ní&nbsp;mohla kdykoliv lehnout, kdyby někdy přišla ze&nbsp;hřbitova strávit večer se&nbsp;synem. Pokoj dýchal zbožností, počestností a&nbsp;dobrotou.</span></p>
          <p class="chunk" data-nb-ref-number="110" data-nb-words="7" data-nb-chars="49"><span class="idea" data-nb-ref-number="110" id="idea110" data-nb-words="7" data-nb-chars="49">„Pojďte dál!“ řekl kovář ještě jednou, hlasitěji.</span></p>
          <p class="chunk" data-nb-ref-number="111" data-nb-words="120" data-nb-chars="727"><span class="idea" data-nb-ref-number="111" id="idea111" data-nb-words="120" data-nb-chars="727">Vešla bázlivě dovnitř, jako když se&nbsp;pouliční holka náhodou vetře do&nbsp;počestné domácnosti. Goujet byl bledý a&nbsp;celý se&nbsp;třásl, že&nbsp;si&nbsp;takhle přivádí ženskou do&nbsp;bytu zemřelé matky. Prošli pokojem po&nbsp;špičkách, jako by&nbsp;se&nbsp;styděli, že&nbsp;je&nbsp;někdo uslyší. Když kovář zavedl Gervaisu do&nbsp;pokojíku, zavřel dveře. Tady byl doma. Dobře znala ten těsný pokojík, studentskou světničku se&nbsp;železnou postelí a&nbsp;s&nbsp;bílými záclonkami. Jen obrázků na&nbsp;zdi bylo ještě víc a&nbsp;sahaly teď až&nbsp;ke&nbsp;stropu. Gervaisa se&nbsp;v&nbsp;tom prostředí dýchajícím čistotou bála vykročit a&nbsp;držela se&nbsp;v&nbsp;koutě, co&nbsp;nejdál od&nbsp;lampy. Najednou ji&nbsp;beze slova, jakoby v&nbsp;záchvatu zuřivosti, chtěl popadnout a&nbsp;sevřít v&nbsp;náručí. Ale Gervaisa na&nbsp;pokraji mdlob, zašeptala: „Ach, proboha…! Proboha…“</span></p>
          <p class="chunk" data-nb-ref-number="112" data-nb-words="81" data-nb-chars="460"><span class="idea" data-nb-ref-number="112" id="idea112" data-nb-words="81" data-nb-chars="460">Kamna ještě hřála, doutnal v&nbsp;nich pod popelem koks. Kouřilo se&nbsp;na&nbsp;nich z&nbsp;guláše, který si&nbsp;kovář nechal na&nbsp;malém ohni, protože si&nbsp;myslel, že&nbsp;se&nbsp;vrátí k&nbsp;večeři. Gervaisa, která se&nbsp;v&nbsp;teple už&nbsp;trochu probrala z&nbsp;otupělosti, měla chuť lézt třeba po&nbsp;čtyřech a&nbsp;hltat jídlo přímo z&nbsp;rendlíku. Nemohla se&nbsp;vůbec ovládnout, v&nbsp;žaludku cítila drásavou bolest, vzdychla a&nbsp;naklonila se&nbsp;nad kamny. Ale Goujet už&nbsp;pochopil. Postavil guláš na&nbsp;stůl, nakrájel chleba a&nbsp;nalil jí&nbsp;vína.</span></p>
          <p class="chunk" data-nb-ref-number="113" data-nb-words="12" data-nb-chars="69"><span class="idea" data-nb-ref-number="113" id="idea113" data-nb-words="12" data-nb-chars="69">„Děkuju! Děkuju!“ říkala jen. „Ach, vy&nbsp;jste na&nbsp;mě&nbsp;tak hodný. Děkuju!“</span></p>
          <p class="chunk" data-nb-ref-number="114" data-nb-words="88" data-nb-chars="497"><span class="idea" data-nb-ref-number="114" id="idea114" data-nb-words="88" data-nb-chars="497">Zakoktávala se&nbsp;a&nbsp;nemohla už&nbsp;pronést ani souvislé slovo. Vzala vidličku, ale tak se&nbsp;jí&nbsp;třásla ruka, že&nbsp;ji&nbsp;zas upustila. Z&nbsp;hladu, který ji&nbsp;dusil, se&nbsp;jí&nbsp;klepala hlava jako stařeně. Musela se&nbsp;do&nbsp;toho pustit rukama. Když si&nbsp;nacpala do&nbsp;úst první bramboru, rozplakala se. Veliké slzy jí&nbsp;stékaly po&nbsp;tvářích a&nbsp;padaly jí&nbsp;na&nbsp;chleba. Jedla pořád dál, hltavě polykala chléb smáčený slzami a&nbsp;hekala, ústa jí&nbsp;stahoval pláč. Goujet ji&nbsp;nutil, aby se&nbsp;napila, protože by&nbsp;se&nbsp;mohla zadávit; sklenice jí&nbsp;cvakala o&nbsp;zuby.</span></p>
          <p class="chunk" data-nb-ref-number="115" data-nb-words="7" data-nb-chars="44"><span class="idea" data-nb-ref-number="115" id="idea115" data-nb-words="7" data-nb-chars="44">„Chcete ještě chleba?“ zeptal se&nbsp;jí&nbsp;potichu.</span></p>
          <p class="chunk" data-nb-ref-number="116" data-nb-words="25" data-nb-chars="133"><span class="idea" data-nb-ref-number="116" id="idea116" data-nb-words="25" data-nb-chars="133">Plakala, říkala, že&nbsp;ne, že&nbsp;ano, sama nevěděla. Ach, panebože, jak je&nbsp;to&nbsp;krásné a&nbsp;jak je&nbsp;to&nbsp;smutné, najíst se, když člověk padá hlady!</span></p>
          <p class="chunk" data-nb-ref-number="117" data-nb-words="197" data-nb-chars="1045"><span class="idea" data-nb-ref-number="117" id="idea117" data-nb-words="197" data-nb-chars="1045">Goujet stál proti ní&nbsp;a&nbsp;prohlížel si&nbsp;ji. Teď na&nbsp;ni&nbsp;dobře viděl v&nbsp;jasném světle zpod lampy. Jak je&nbsp;zestárlá a&nbsp;sešlá! V&nbsp;teple jí&nbsp;roztál sníh ve&nbsp;vlasech i&nbsp;na šatech, voda z&nbsp;ní jen crčela, ubohá třesoucí se&nbsp;hlava byla už&nbsp;celá prokvetlá, šedivé prameny vlasů měla větrem rozcuchané, krk zapadlý mezi rameny, byla celá shrbená, tlustá a&nbsp;ošklivá, že&nbsp;z&nbsp;ní bylo k&nbsp;pláči. A&nbsp;vzpomněl si, jak se&nbsp;měli rádi, když ještě byla celá růžová, oháněla se&nbsp;žehličkou a&nbsp;na krku mívala jako obojek ten roztomilý miminkovský faldíček. Chodíval se&nbsp;na&nbsp;ni&nbsp;tehdy dívat, vydržel tam sedět celé hodiny a&nbsp;stačilo mu, že&nbsp;ji&nbsp;jen vidí. Potom za&nbsp;ním chodila do&nbsp;kovárny a&nbsp;tam prožívali šťastné chvíle, když bušil do&nbsp;kovadliny a&nbsp;ona se&nbsp;okouzleně dívala, jak mu&nbsp;perlík tančí v&nbsp;rukou. Kolikrát tehdy v&nbsp;noci kousal do&nbsp;polštáře v&nbsp;mučivé touze mít ji&nbsp;takhle u&nbsp;sebe v&nbsp;pokoji. Ach, byl by&nbsp;ji&nbsp;rozdrtil, kdyby ji&nbsp;byl držel v&nbsp;náručí, tak po&nbsp;ní&nbsp;toužil! A&nbsp;teď, teď je&nbsp;jeho, může si&nbsp;ji&nbsp;vzít. Dojídala chléb a&nbsp;vytírala jím ze&nbsp;dna kastrolu své slzy, veliké slzy, které jí&nbsp;pořád tiše padaly do&nbsp;jídla.</span></p>
          <p class="chunk" data-nb-ref-number="118" data-nb-words="61" data-nb-chars="352"><span class="idea" data-nb-ref-number="118" id="idea118" data-nb-words="61" data-nb-chars="352">Gervaisa vstala. Dojedla. Zůstala chvíli rozpačitě stát se&nbsp;sklo­penou hlavou; nevěděla, zda ji&nbsp;teď ještě chce. Pak se&nbsp;jí&nbsp;zdálo, že&nbsp;uviděla v&nbsp;jeho očích záblesk, zvedla ruku k&nbsp;živůtku a&nbsp;rozepjala první knoflík. Ale Goujet padl na&nbsp;kolena, vzal ji&nbsp;za&nbsp;ruce a&nbsp;zašeptal: „Mám vás rád, paní Coupeauová, ano, pořád ještě a&nbsp;přese všechno vás mám rád, věřte mi!“</span></p>
          <p class="chunk" data-nb-ref-number="119" data-nb-words="25" data-nb-chars="155"><span class="idea" data-nb-ref-number="119" id="idea119" data-nb-words="25" data-nb-chars="155">„Ne, to&nbsp;neříkejte, pane Goujete!“ vykřikla zděšeně, když ho&nbsp;takhle viděla, jak jí&nbsp;klečí u&nbsp;nohou. „Ne, tohle neříkejte, děláte mi&nbsp;tím příliš velkou bolest!“</span></p>
          <p class="chunk" data-nb-ref-number="120" data-nb-words="22" data-nb-chars="119"><span class="idea" data-nb-ref-number="120" id="idea120" data-nb-words="22" data-nb-chars="119">A&nbsp;když jí&nbsp;znovu opakoval, že&nbsp;je&nbsp;schopný mít v&nbsp;celém životě jen jednu jedinou lásku, padlo na&nbsp;ni&nbsp;ještě větší zoufalství.</span></p>
          <p class="chunk" data-nb-ref-number="121" data-nb-words="19" data-nb-chars="103"><span class="idea" data-nb-ref-number="121" id="idea121" data-nb-words="19" data-nb-chars="103">„Ne, ne, teď už&nbsp;nechci, příliš bych se&nbsp;musela stydět… Proboha vstaňte! To&nbsp;já&nbsp;bych měla klečet na&nbsp;zemi!“</span></p>
          <p class="chunk" data-nb-ref-number="122" data-nb-words="17" data-nb-chars="97"><span class="idea" data-nb-ref-number="122" id="idea122" data-nb-words="17" data-nb-chars="97">Vstal; na&nbsp;celém těle se&nbsp;třásl a&nbsp;koktavě ze&nbsp;sebe vypravil: „Dovolíte mi&nbsp;aspoň, abych vás políbil?“</span></p>
          <p class="chunk" data-nb-ref-number="123" data-nb-words="36" data-nb-chars="191"><span class="idea" data-nb-ref-number="123" id="idea123" data-nb-words="36" data-nb-chars="191">Gervaisa, celá zmatená překvapením a&nbsp;dojetím, se&nbsp;nezmohla ani na&nbsp;odpověď. Přikývla jen hlavou. Ach bože, vždyť mu&nbsp;patří, může si&nbsp;s&nbsp;ní dělat, co&nbsp;se&nbsp;mu&nbsp;zlíbí! Ale on&nbsp;se&nbsp;k&nbsp;ní přiblížil jen ústy.</span></p>
          <p class="chunk" data-nb-ref-number="124" data-nb-words="13" data-nb-chars="83"><span class="idea" data-nb-ref-number="124" id="idea124" data-nb-words="13" data-nb-chars="83">„To mezi námi stačí, viďte, paní Gervaiso!“ zašeptal. „To je&nbsp;celé naše přátelství.“</span></p>
          <p class="chunk" data-nb-ref-number="125" data-nb-words="97" data-nb-chars="551"><span class="idea" data-nb-ref-number="125" id="idea125" data-nb-words="97" data-nb-chars="551">Políbil ji&nbsp;na&nbsp;čelo, na&nbsp;pramínek šedivých vlasů. Od&nbsp;té&nbsp;doby, co&nbsp;mu&nbsp;matka zemřela, nikoho nepolíbil. V&nbsp;životě už&nbsp;měl jen Gervaisu, přítelkyni. A&nbsp;když ji&nbsp;teď tak uctivě a&nbsp;ohleduplně políbil, ucouvl pozpátku až&nbsp;k&nbsp;posteli, vrhl se&nbsp;na&nbsp;pokrývku a&nbsp;hlasitě se&nbsp;rozvzlykal. Gervaisa už&nbsp;tu&nbsp;nemohla déle zůstat; bylo to&nbsp;příliš žalostné a&nbsp;příliš ošklivé, shledat se&nbsp;za&nbsp;takových okolností s&nbsp;někým, koho máme rádi. Křikla mu&nbsp;na&nbsp;rozloučenou: „Já vás mám ráda, pane Goujete, já&nbsp;vás mám taky strašně ráda… Ale není to&nbsp;možné, chápu… Sbohem, sbohem, to&nbsp;by&nbsp;nás oba zabilo!“</span></p>
          <p class="chunk" data-nb-ref-number="126" data-nb-words="241" data-nb-chars="1444"><span class="idea" data-nb-ref-number="126" id="idea126" data-nb-words="241" data-nb-chars="1444">Spěšně proběhla pokojem paní Goujetové a&nbsp;octla se&nbsp;zas na&nbsp;ulici. Vzpamatovala se, teprve když zazvonila před domem ve&nbsp;Zlatnické ulici a&nbsp;otevřel jí&nbsp;Boche. Dům byl úplně temný. Vešla do&nbsp;něho, jako by&nbsp;se&nbsp;oblékla zas do&nbsp;smutku. V&nbsp;tuto noční hodinu vypadal zející otlučený průjezd jako otevřená tlama. Když si&nbsp;pomyslí, že&nbsp;v&nbsp;těchhle zatracených kasárnách kdysi tolik toužila bydlet! Copak měla tenkrát zacpané uši, že&nbsp;neslyšela ten zoufalý nářek, který tu&nbsp;v&nbsp;těch zdech ustavičně vyhrává jako muzika? Od&nbsp;toho dne, kdy sem poprvé vkročila, začalo to&nbsp;s&nbsp;ní jít z&nbsp;kopce. Ano, zřejmě to&nbsp;přináší neštěstí, být takhle namačkaní na&nbsp;sebe v&nbsp;těch mizerných dělnických činžácích; jeden se&nbsp;tu&nbsp;od&nbsp;druhého nakazí bídou jako cholerou. Dnes večer se&nbsp;zdálo, jako by&nbsp;všichni už&nbsp;pochcípali. Slyšela jen, jak napravo chrápou Bochovi; a&nbsp;nalevo jak Lantier s&nbsp;Virgínií tiše předou jako kočky, které nespí, ale se&nbsp;zavřenýma očima si&nbsp;hoví pěkně v&nbsp;teploučku. Na&nbsp;dvoře si&nbsp;připadala úplně jak na&nbsp;hřbitově. Sníh utvořil na&nbsp;zemi bledý čtverec a&nbsp;kolem něho se&nbsp;tyčily do&nbsp;výše špinavé šedivé fasády bez jediného světla jako trčící zdi rozvalin. A&nbsp;nikde ani hlásku, jako by&nbsp;tu&nbsp;ležela pohřbená celá vesnice, strnulá zimou a&nbsp;hlady. Musela překročit černou stružku, kaluž vody vypuštěnou z&nbsp;barvírny; teplá voda, z&nbsp;níž se&nbsp;ještě kouřilo, si&nbsp;razila blátivé koryto bílým sněhem. Ta&nbsp;voda má&nbsp;stejnou barvu jako její myšlenky. Kam asi uplynuly všechny ty&nbsp;krásné, bleděmodré a&nbsp;světlerůžové potůčky!</span></p>
          <p class="chunk" data-nb-ref-number="127" data-nb-words="177" data-nb-chars="1010"><span class="idea" data-nb-ref-number="127" id="idea127" data-nb-words="177" data-nb-chars="1010">Když stoupala potmě do&nbsp;šestého patra, nemohla se&nbsp;ubránit smíchu, zlému, bolestnému smíchu. Vzpomněla si, jaký měla kdysi ideál; moci v&nbsp;klidu pracovat, mít vždycky co&nbsp;do&nbsp;úst a&nbsp;aspoň trochu čistý koutek na&nbsp;vyspání, vychovat dobře děti, nebýt bita a&nbsp;umřít doma v&nbsp;posteli. No&nbsp;namouduši, to&nbsp;je&nbsp;legrace, jak se&nbsp;jí&nbsp;to&nbsp;všechno vyplnilo! Nepracuje už, nejí už, spí na&nbsp;hromadě špíny, dcera se&nbsp;jí&nbsp;válí po&nbsp;hampejzech, muž ji&nbsp;mlátí jako žito; zbývá už&nbsp;jen pojít někde na&nbsp;dlažbě, a&nbsp;mohlo by&nbsp;to&nbsp;být třeba hned, kdyby měla dost odvahy skočit z&nbsp;okna, jak přijde domů. Jako kdyby byla chtěla od&nbsp;pánaboha hodinky s&nbsp;vodotryskem! Namouduši, v&nbsp;tom životě může být člověk sebespokojenější, stejně si&nbsp;musí nechat zajít chuť. Ani to&nbsp;žrádlo, ani teplý kutloch, takový je&nbsp;společný úděl většiny lidí. A&nbsp;ještě víc se&nbsp;musela smát, když si&nbsp;vzpomněla na&nbsp;ty&nbsp;své krásné sny o&nbsp;tom, jak se&nbsp;po&nbsp;dvaceti letech žehlení přestěhují na&nbsp;venkov. No, teď půjde na&nbsp;venkov, jen co&nbsp;je&nbsp;pravda! Bude mít svůj vlastní zelený trávníček na&nbsp;hřbitově Père-Lachaise.</span></p>
          <p class="chunk" data-nb-ref-number="128" data-nb-words="109" data-nb-chars="648"><span class="idea" data-nb-ref-number="128" id="idea128" data-nb-words="109" data-nb-chars="648">Když vešla do&nbsp;chodby, byla jako beze smyslů. V&nbsp;nebohé hlavě jí&nbsp;všechno vířilo. Ta&nbsp;její nesmírná bolest pramenila vlastně z&nbsp;toho, že&nbsp;se&nbsp;navždy rozloučila s&nbsp;kovářem. Už&nbsp;je&nbsp;mezi nimi nadobro konec, teď už&nbsp;se&nbsp;víckrát neuvidí. Spolu s&nbsp;tím se&nbsp;pak hrnuly další nešťastné myšlenky, div se&nbsp;jí&nbsp;hlava nerozskočila. Cestou nahlédla dovnitř k&nbsp;Bijardovům a&nbsp;uviděla Lalii, jak leží mrtvá a&nbsp;vypadá spokojeně, že&nbsp;se&nbsp;konečně může pochuti vyležet a&nbsp;navěky si&nbsp;pohovět. Ty&nbsp;děti mají, ksakru, větší štěstí než dospělí! A&nbsp;protože u&nbsp;starého Bazougea prosvítal pod dveřmi proužek světla, vešla rovnou k&nbsp;němu; popadla ji&nbsp;zběsilá touha odejít stejnou cestou jako to&nbsp;děvčátko.</span></p>
          <p class="chunk" data-nb-ref-number="129" data-nb-words="66" data-nb-chars="402"><span class="idea" data-nb-ref-number="129" id="idea129" data-nb-words="66" data-nb-chars="402">Starý šprýmař Bazouge přišel dneska domů ve&nbsp;zvlášť pěkné náladičce. Byl tak namazaný, že&nbsp;chrápal na&nbsp;zemi a&nbsp;vůbec mu&nbsp;nevadilo, jaká je&nbsp;zima; měl zřejmě moc příjemné sny, protože se&nbsp;mu&nbsp;ze&nbsp;spaní břicho natřásalo smíchy. Ve&nbsp;světle svíčky, kterou zapomněl zhasnout, bylo vidět jeho ošuntělý funebrácký úbor, klobouk se&nbsp;válel promáčknutý v&nbsp;koutě a&nbsp;černý kabát mu&nbsp;ležel přes nohy jako přetažený cíp přikrývky.</span></p>
          <p class="chunk" data-nb-ref-number="130" data-nb-words="12" data-nb-chars="75"><span class="idea" data-nb-ref-number="130" id="idea130" data-nb-words="12" data-nb-chars="75">Když ho&nbsp;Gervaisa uviděla, přepadlo ji&nbsp;tak silné zavzlykání, že&nbsp;se&nbsp;probudil.</span></p>
          <p class="chunk" data-nb-ref-number="131" data-nb-words="16" data-nb-chars="86"><span class="idea" data-nb-ref-number="131" id="idea131" data-nb-words="16" data-nb-chars="86">„Sakramente, zavřete ty&nbsp;dveře! Táhne sem zima! Co? To&nbsp;jste vy? Co&nbsp;se&nbsp;děje? Co&nbsp;chcete?“</span></p>
          <p class="chunk" data-nb-ref-number="132" data-nb-words="59" data-nb-chars="317"><span class="idea" data-nb-ref-number="132" id="idea132" data-nb-words="59" data-nb-chars="317">Gervaisa ani nevěděla, co&nbsp;říká, vztáhla k&nbsp;němu ruce a&nbsp;začala ho&nbsp;úpěnlivě prosit: „Vemte si&nbsp;mě, já&nbsp;už&nbsp;nemůžu, já&nbsp;chci umřít… Nezlobte se&nbsp;na&nbsp;mě, já&nbsp;jsem tenkrát nevěděla, proboha, člověk nikdy neví, dokud není úplně připraven… Ale jednou je&nbsp;ještě rád, že&nbsp;už&nbsp;se&nbsp;veze… Vemte si&nbsp;mě&nbsp;a&nbsp;odneste mě, ještě vám za&nbsp;to&nbsp;poděkuju!“</span></p>
          <p class="chunk" data-nb-ref-number="133" data-nb-words="57" data-nb-chars="336"><span class="idea" data-nb-ref-number="133" id="idea133" data-nb-words="57" data-nb-chars="336">A&nbsp;padla na&nbsp;kolena, celá bledá touhou zemřít, která jí&nbsp;přímo lomcovala. Nikdy se&nbsp;ještě takhle neplazila žádnému muži u&nbsp;nohou. Zarudlý obličej starého Bazougea s&nbsp;křivou hubou a&nbsp;pletí umazanou od&nbsp;hlíny při kopání hrobů jí&nbsp;připadal krásný a&nbsp;zářící jako slunce. Ale dědek, ještě celý rozespalý, si&nbsp;zřejmě myslel, že&nbsp;je&nbsp;to&nbsp;nějaký špatný žert.</span></p>
          <p class="chunk" data-nb-ref-number="134" data-nb-words="8" data-nb-chars="59"><span class="idea" data-nb-ref-number="134" id="idea134" data-nb-words="8" data-nb-chars="59">„Poslouchejte,“ zabručel, „nedělejte si&nbsp;tady ze&nbsp;mě&nbsp;srandu!“</span></p>
          <p class="chunk" data-nb-ref-number="135" data-nb-words="58" data-nb-chars="326"><span class="idea" data-nb-ref-number="135" id="idea135" data-nb-words="58" data-nb-chars="326">„Odneste mě!“ opakovala Gervaisa ještě úpěnlivěji. „Pamatujete se, jednou večer jsem tloukla na&nbsp;stěnu; potom jsem to&nbsp;zapřela, protože jsem byla tenkrát ještě moc hloupá… Ale tumáte, vemte mě&nbsp;za&nbsp;ruce, teď už&nbsp;se&nbsp;nebojím! Odneste mě&nbsp;spát a&nbsp;uvidíte, že&nbsp;se&nbsp;ani nehnu… Ach, mám už&nbsp;jen tu&nbsp;jedinou touhu! Budu vás za&nbsp;to&nbsp;mít moc ráda!“</span></p>
          <p class="chunk" data-nb-ref-number="136" data-nb-words="36" data-nb-chars="216"><span class="idea" data-nb-ref-number="136" id="idea136" data-nb-words="36" data-nb-chars="216">Bazouge, vždycky galantní, si&nbsp;pomyslel, že&nbsp;by&nbsp;nebylo vhodné nějak zhurta odbýt ženskou, která je&nbsp;do&nbsp;něho, jak se&nbsp;zdá, takhle zblázněná. Mluví sice z&nbsp;cesty, ale přitom je&nbsp;ještě dost pohledná, když se&nbsp;takhle rozčiluje.</span></p>
          <p class="chunk" data-nb-ref-number="137" data-nb-words="40" data-nb-chars="221"><span class="idea" data-nb-ref-number="137" id="idea137" data-nb-words="40" data-nb-chars="221">„To máte teda pravdu!“ řekl a&nbsp;tvářil se, jako by&nbsp;s&nbsp;ní souhlasil. „Dneska jsem odlifroval už&nbsp;tři takový a&nbsp;byly by&nbsp;mi&nbsp;všechny daly náramnou diškreci, kdyby si&nbsp;mohly sáhnout do&nbsp;kapsy… Jenomže, matičko, ono to&nbsp;jen tak nejde…“</span></p>
          <p class="chunk" data-nb-ref-number="138" data-nb-words="10" data-nb-chars="65"><span class="idea" data-nb-ref-number="138" id="idea138" data-nb-words="10" data-nb-chars="65">„Odneste mě, odneste mě!“ křičela Gervaisa. „Já odtud chci pryč!“</span></p>
          <p class="chunk" data-nb-ref-number="139" data-nb-words="12" data-nb-chars="75"><span class="idea" data-nb-ref-number="139" id="idea139" data-nb-words="12" data-nb-chars="75">„Heršoft, ale předtím se&nbsp;ještě musí něco takovýho malýho stát… Víte, šmik!“</span></p>
          <p class="chunk" data-nb-ref-number="140" data-nb-words="17" data-nb-chars="95"><span class="idea" data-nb-ref-number="140" id="idea140" data-nb-words="17" data-nb-chars="95">A&nbsp;významně si&nbsp;přejel prstem po&nbsp;krku. Potom se&nbsp;uchechtl, protože mu&nbsp;to&nbsp;připadlo jako dobrý vtip.</span></p>
          <p class="chunk" data-nb-ref-number="141" data-nb-words="36" data-nb-chars="205"><span class="idea" data-nb-ref-number="141" id="idea141" data-nb-words="36" data-nb-chars="205">Gervaisa pomalu vstala. Tak ani on&nbsp;pro ni&nbsp;nemůže nic udělat? Vrátila se&nbsp;jako beze smyslů do&nbsp;svého pokoje a&nbsp;vrhla se&nbsp;na&nbsp;hromádku slámy; litovala, že&nbsp;se&nbsp;najedla. Ach, namouduši, ta&nbsp;bída zabíjí příliš pomalu!</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_017.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>