<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zabijak-11</title>
		<link href="../Styles/zabijak_idstyles.css" rel="stylesheet" type="text/css"/>
	</head>
	<body id="zabijak" xml:lang="cs-CZ">
		<div>
			<p id="toc_marker-10" class="MLP-uroven2-kapitola para-style-override-1">10</p>
			<p class="MLP-text-bez1radku para-style-override-1">Nový byt<a id="x.37231"></a> Coupeauových byl v&#160;šestém poschodí na schodišti „B“. Když se prošlo kolem slečny Remanjouové, zahnulo se chodbou doleva. A&#160;pak se muselo zatočit ještě jednou. První dveře byly Bijardových. Skoro naproti, v&#160;takové nevětrané díře pod malými schůdky vedoucími na půdu spával starý Bru. O&#160;dvoje dveře dál se šlo k&#160;Bazougeovi. A&#160;hned vedle Bazougea byl byt Coupeauových, pokoj a&#160;komůrka do dvora. Pak už tam vzadu v&#160;chodbě byly jen dvě rodiny, než se přišlo úplně na konec k&#160;Lorilleuxovým.</p>
			<p class="MLP-text para-style-override-1">Pokoj a&#160;komůrka, nic víc. Tam teď bydleli Coupeauovi namačkaní jako slepice v&#160;kurníku. A&#160;k&#160;tomu ten pokoj byl jako dlaň. Museli tam spát, jíst a&#160;vůbec všechno. Do komůrky se sotva vešla Nanina postel. Odstrojovat se musela u&#160;rodičů a&#160;v&#160;noci zůstávaly dveře otevřené, aby se tam nezadusila. Bylo to tak malé, že Gervaisa musela přenechat mnoho věcí Poissonovům, když se stěhovala z&#160;krámu, protože sem by se to nevešlo. Postel, stůl, čtyři židle, a&#160;pokoj byl plný. Jen s&#160;prádelníkem se nedokázala rozloučit, a&#160;tak s&#160;těžkým srdcem zatarasila skoro půl podlahy tím zpropadeným kusem nábytku, který tu teď sahal do poloviny okna. Jedna polovina se nedala otvírat, v&#160;pokoji bylo tma a&#160;působilo to velmi smutně. Když se Gervaisa chtěla podívat na dvůr, neměla v&#160;okně dost místa pro lokty, protože už byla dost tlustá, a&#160;musela se vyklánět šikmo, se zkrouceným krkem, aby vůbec viděla ven.</p>
			<p class="MLP-text para-style-override-1">První dny pradlena jen seděla a&#160;plakala. Příliš krutě na ni doléhalo, že se tu nemůže ani hnout, když byla zvyklá mít kolem sebe vždycky dost místa. Zdálo se jí, že se tu zadusí, stávala celé hodiny u&#160;okna zkroucená mezi zdí a&#160;prádelníkem, div nedostala do krku revma. Jedině tam mohla dýchat. A&#160;přitom i&#160;ten dvůr v&#160;ní budil jenom smutné myšlenky. Naproti, na sluneční straně, viděla svůj někdejší sen, to okno v&#160;pátém poschodí, kde rostly v&#160;bedýnce fazole a&#160;každé jaro se vinuly tenkými stonky po napnutých provázcích. Její vlastní pokoj byl teď na straně, kam slunce nikdy nepřišlo, a&#160;rezedy v&#160;květináči tu za týden zašly. Doopravdy s&#160;ní ten život nějak divně zatočil, takhle si to nikdy nepřestavovala. Chtěla žít v&#160;stáří mezi květinami, a&#160;teď se válí v&#160;něčem, co vůbec nevoní. Jednou, když se vyklonila do dvora, měla najednou takový divný pocit; zdálo se jí, že vidí sama sebe, jak tam stojí dole v&#160;průjezdu u&#160;domovníkovy vrátnice, dívá se nahoru a&#160;prohlíží si tenhle dům poprvé. A&#160;ten skok o&#160;třináct let nazpátek ji prudce bodl u&#160;srdce. Dvůr se nezměnil, holá fasáda byla jen o&#160;málo černější a&#160;popukanější, ze zrezivělých výlevek se šířil stejný puch, na šňůrách mezi okny se pořád sušilo prádlo a&#160;podělané dětské plenky, dole bylo propadlé dláždění pořád stejně špinavé od uhelného mouru ze zámečnictví a&#160;od hoblovaček z&#160;truhlářství; dokonce ve vlhkém koutě u&#160;vodovodu měla kaluž, vytékající z&#160;barvírny, krásnou bleděmodrou barvu, stejně modrou, jako měla tenkrát. Ale zato ona, Gervaisa, se změnila; uvědomila si, jak od té doby sešla. Nestojí už tam dole, s&#160;tváří obrácenou k&#160;nebi, spokojená a&#160;sebevědomá, s&#160;kuráží do života a&#160;vybírající si nejkrásnější byt. Je teď v&#160;podstřeší, v&#160;koutě pro největší chudáky, v&#160;zavšivené díře, kam nikdy nezasvitne slunce. Kdo se jí může divit, že pláče, takovým osudem přece nadšena být nemůže.</p>
			<p class="MLP-text para-style-override-1">Přesto však, když si Gervaisa trochu zvykla, nebyly začátky v&#160;novém bytě ještě nejhorší. Zima už byla skoro pryč a&#160;těch pár krejcarů, které dostali od Virgínie za přenechaný nábytek, jim usnadnilo zařizování. A&#160;potom, když přišlo pěkné počasí, se na ně usmálo štěstí. Coupeau dostal práci na venkově, v&#160;Etampes. Zůstal tam skoro tři měsíce, neopíjel se, venkovský vzduch ho na chvíli vyléčil. To by nikdo neřekl, jak to udělá takovému ochlastovi dobře, když se dostane z&#160;Paříže, kde se po ulicích zrovna táhnou výpary kořalek a&#160;vína. Když se vrátil, byl svěží jako růžička a&#160;přivezl čtyři sta franků; zaplatili z&#160;toho činži na dva kvartály, za kterou se Poissonovi zatím zaručili, a&#160;dalších pár dluhů ve čtvrti, těch nejkřiklavějších. Tím se zas otevřely pro Gervaisu dvě nebo tři ulice, do kterých předtím nemohla vkročit. Přijala pochopitelně zas místo žehlířky za denní plat. Paní Fauconnierová, která měla srdce ze zlata, jen když se jí trochu zalichotilo, ji ochotně přijala zpátky. Dávala jí dokonce tři franky jako starší dělnici, z&#160;ohledu na její dřívější postavení. A&#160;tak se zdálo, že to v&#160;domácnosti jakžtakž půjde. Dokonce už si Gervaisa dělala vyhlídky, že při troše pracovitosti a&#160;šetrnosti mohou jednou všechno zaplatit a&#160;zařídit si trochu snesitelný život. Jenomže tohle si slibovala jen v&#160;prvním návalu radosti nad velkou částkou, kterou muž vydělal. Když radost opadla, přijímala zas všechno tak, jak to je, a&#160;říkala si, že nic hezkého nemůže vydržet dlouho.</p>
			<p class="MLP-text para-style-override-1"><span>Nejvíc se tehdy Coupeauovi trápili tím, že se musejí dívat, jak se Poissonovi zařizují v&#160;jejich krámě. Neměli nijak zvlášť závistivou povahu, ale lidé je úmyslně dráždili a&#160;schválně před nimi mluvili o&#160;tom, jak krásně to tam jejich nástupci zvelebují. Bochovi a&#160;hlavně Lorilleuxovi o&#160;tom pěli chválu od rána do večera. Když je člověk slyšel, myslel by si, že snad krásnější krám ani na světě nemůže být. Mluvili také o&#160;tom, v&#160;jaké špíně to tam Poissonovi všechno našli, a&#160;vykládali, že jen vydrhnutí podlahy stálo třicet franků. Virgínie se po delším váhání rozhodla pro malé lahůdkářství, obchůdek s&#160;bonbony, čokoládou, kávou a&#160;čajem. Nejvíc jí to radil Lantier, protože v&#160;lahůdkářství prý </span><span>se dneska</span><span> dá vydělat ohromná spousta peněz. Krám dali natřít černě se žlutými proužky, jsou prý to takové dvě nóbl barvy. Tři truhláři tam celý týden dělali vestavěné regály s&#160;přihrádkami, zasklené vitrínky a&#160;pult s&#160;poličkami na sklenice s&#160;bonbony jako u&#160;cukráře. Do malého dědictví, které měl Poisson v&#160;záloze, asi museli udělat pořádnou díru. Ale Virgínie slavila triumfy a&#160;Lorilleuxovi za vydatné pomoci domovníkových neušetřili Gervaisu jediné přihrádky, jediné vitrínky a&#160;jediné sklenice; hrozně se bavili, když viděli, jak se na to Gervaisa tváří. I&#160;když člověk není ani trochu závistivý, přece jen má vždycky vztek, když si někdo jiný obuje jeho boty a&#160;šlape v&#160;nich po něm.</span></p>
			<p class="MLP-text para-style-override-1">A&#160;za tím vším byl ještě také mužský. Tvrdilo se, že Lantier nechal Gervaisu být. A&#160;po celé čtvrti se soudilo, že udělal moc správně. Konečně se zas do ulice vrátí trochu mravnosti. A&#160;všechna čest a&#160;sláva za ten rozchod připadla zase mazanému kloboučníkovi, po kterém pořád všechny ženské třeštily. Vykládaly si i&#160;podrobnosti, musel prý té pradleně napohlavkovat, aby od ní měl pokoj, protože za ním pořád lezla jako posedlá. Ale pochopitelně nikdo neřekl, jak to bylo doopravdy; těm, kdo to snad mohli vědět, se to zdálo příliš prosté a&#160;nezajímavé k&#160;vykládání. Koneckonců se Lantier doopravdy s&#160;Gervaisou rozešel, totiž neměl už ji teď ve dne v&#160;noci po ruce; ale dozajista za ní chodil do šestého patra, kdykoliv se mu zachtělo, protože slečna Remanjouová ho potkávala, jak odchází od Coupeauových v&#160;poněkud nezvyklých hodinách. Zkrátka jejich poměr pokračoval, tak všelijak pomalu doklepával, aniž z&#160;toho jeden nebo druhý měli zvláštní potěšení; jen tak ze zvyku je něco ještě přitahovalo, nic víc. Jenomže situaci poněkud komplikovalo to, že celá čtvrť teď strkala Lantiera a&#160;Virgínii do jedné postele. I&#160;v&#160;tom sousedé poněkud předbíhali skutečnost. Pravda byla, že kloboučník si dlouhé brunety hleděl; to bylo nabíledni, vždyť zaujala Gervaisino místo v&#160;bytě po všech stránkách. Vykládal se o&#160;tom dokonce vtip, jednou v&#160;noci si prý Lantier šel do sousedovy postele pro Gervaisu a&#160;přivedl si Virgínii; protože byla tma, poznal to až teprve za svítání. Všichni se té historce smáli, ale Lantier po pravdě tak daleko ještě nebyl: sotvaže si dovolil sem tam štípnout Virgínii do boku. Lorilleuxovi nicméně mluvívali před Gervaisou velmi tklivě o&#160;lásce Lantiera a&#160;paní Poissonové a&#160;doufali, že bude pradlena žárlit. I&#160;Bochovi často nadhazovali, že tak hezký párek ještě neviděli. Nejpodivnější na tom bylo, že se nad tím novým manželským trojúhelníkem nikdo v&#160;celé Zlatnické ulici nepohoršoval. Ne; veřejné mínění, které tak přísně odsoudilo Gervaisu, bylo k&#160;Virgínii velmi shovívavé. Možná ta usměvavá shovívavost pramenila také trochu z&#160;toho, že parohatý manžel byl strážníkem.</p>
			<p class="MLP-text para-style-override-1">Naštěstí se Gervaisa žárlivostí příliš netrápila. Lantierovy nevěrnické sklony ji nechávaly úplně chladnou, protože srdce v&#160;tom jejich poměru už dávno přestalo hrát úlohu. Už předtím se mimoděk, aniž se po tom pídila, dověděla všelijaké nechutné historky o&#160;kloboučníkových stycích s&#160;všelijakými holkami, prvními nafintěnými čubkami, které potkal na ulici, a&#160;bylo jí to tak dokonale jedno, že mu byla dál povolná a&#160;ani v&#160;sobě nenašla tolik vzteku, aby se s&#160;ním rozešla. Ale přece jen se na tuhle novou lásku svého amanta nedívala úplně lhostejně. S&#160;Virgínií to bylo něco jiného. Jistě si to oba vymysleli jen proto, aby měla vztek. A&#160;i když jí ta věc sama byla úplně fuk, přece jen jí nebylo jedno, co říkají lidé. A&#160;tak, když před ní Lorilleuxová nebo některá jiná jízlivá drbna schválně vykládala, že Poisson už pro parohy ani neprojde Saintdeniskou branou, vždycky celá zbledla, v&#160;prsou ji začalo tlačit a&#160;u&#160;srdce cítila palčivou bolest. Kousala se do rtů a&#160;tajila zlost, aby svým nepřátelům neudělala radost. Ale zřejmě se proto s&#160;Lantierem hádala, protože slečna Ramanjouová prý jednou odpoledne slyšela, jak by mlaskl pohlavek. Potom se určitě pohněvali, protože Lantier s&#160;ní čtrnáct dní nemluvil; ale pak zas sám přišel první se usmířit a&#160;všechno, zdálo se, bylo zas dál, jako by se vůbec nic nestalo. Pradlena se raději se vším smířila, protože se nějakého toho škubání drdolů bála ze všeho nejvíc a&#160;nechtěla si dělat další nepříjemnosti. Ba ne, už jí není dvacet, už není do mužských tak zblázněná, aby pro jejich krásné oči rozdávala v&#160;prádelně výprasky a&#160;vydávala se v&#160;nebezpečí, že ji odvedou na strážnici. Jenom to všechno Lantierovi schovávala, že mu to jednou sečte.</p>
			<p class="MLP-text para-style-override-1">Coupeau byl samý vtip. Ten pohodlný manžel, který nechtěl vidět vlastní parohy, se teď mohl potrhat smíchy nad tím, co potkalo Poissona. U&#160;něho doma to nepadalo na váhu; ale u&#160;jiných mu to připadalo strašně legrační a&#160;slídil jako čert po tom, jestli dámy ze sousedství nechodí zanášet. To je ale moula, ten Poisson! A&#160;to prosím nosí šavli a&#160;chce okřikovat lidi na chodníku! Coupeau šel tak daleko, že si dobíral i&#160;Gervaisu. Tak vida, ten její miláček jí zahnul! Je to smůla, napřed jí to nevyšlo v&#160;kovářském cechu, a&#160;teď zas jí vzal roha kloboučník. To proto, že se chytá takových nesolidních řemesel. Pročpak si jednou nenabalí zedníka, to jsou stálí a&#160;příchylní lidé, zvyklí důkladně míchat maltu! Říkal to ovšem vždycky jen tak jako žertem, ale Gervaisa stejně pokaždé zezelenala, protože ji přitom probodával těma svýma malýma šedýma očima, jako by ji chtěl naskrz provrtat. Jak se pustil do oplzlostí, nevěděla nikdy, my slí-li to žertem, nebo doopravdy. Člověk, který se od jara do zimy opíjí, už to nemá v&#160;hlavě docela v&#160;pořádku a&#160;bývají takoví manželé, kteří jsou ve dvaceti ukrutně žárliví a&#160;ve třiceti už je pití ochočilo natolik, že jim na manželské věrnosti příliš nesejde.</p>
			<p class="MLP-text para-style-override-1">To jste měli vidět, jak se teď Coupeau ve Zlatnické ulici naparoval. Nenazval Poissona jinak než ten paroháč. On těm klepnám teď zacpe hubu! Teď už není paroháčem on, Coupeau. Však ví své! Jestli dřív dělal, jako že nic neslyší, tak jen proto, že nemá rád drby. Každý ví, kde ho bota tlačí, a&#160;drbe se tam, kde ho to svrbí. Ale jeho nic nesvrbí, tak se taky nemůže drbat, jen aby udělal lidem radost. A&#160;jestlipak slyší něco ten strážník? A&#160;přitom tentokrát je to doopravdy hotová věc, lidi už ty miláčky viděli spolu, tady už nejde tentokrát jen o&#160;nějaké prázdné řeči. A&#160;rozčiloval se, prý nechápe, jak může mužský, a&#160;k&#160;tomu státní zaměstnanec, trpět doma takový skandál. Strážník má asi rád ohřívanou polívčičku po jiných, jinak to nemůže být. Ale přitom Coupeau někdy večer, když se sám se ženou doma v&#160;té podstřešní díře nudil, došel dolů pro Lantiera a&#160;přivlekl ho třeba i&#160;násilím. Připadalo mu v&#160;tom kumbálu smutno, co už tam kamarád nebyl. Dával ho dohromady s&#160;Gervaisou, když někdy viděl, že jsou na sebe jako led. Mordsethadry, na lidi se přece kašle! Copak se člověk nemůže bavit, jak se mu chce? Uchechtával se a&#160;v&#160;pomrkávajících opileckých očích se mu blýskaly velkorysé myšlenky, potřeba o&#160;všechno se podělit s&#160;kloboučníkem, aby byl život hezčí. A&#160;právě v&#160;takových chvílích bývala Gervaisa nejvíc na pochybách, říká-li to jen z&#160;legrace, nebo mluví vážně.</p>
			<p class="MLP-text para-style-override-1">Uprostřed všech těch klepů se Lantier nosil jako páv. Choval se důstojně a&#160;otcovsky. Třikrát už zabránil hádce mezi Coupeauovými a&#160;Poissonovými. Dobrá shoda mezi oběma rodinami byla základem jeho spokojenosti. Bděl nad Gervaisou i&#160;nad Virgínii něžnými, ale pevnými pohledy, a&#160;tak se obě pořád tvářily, že se mají velmi rády. S&#160;bohorovným klidem tureckého paši vládl jak blondýně, tak brunetě a&#160;tloustl z&#160;vlastní prohnanosti. Ten ničema ještě trávil z&#160;Coupeauových, a&#160;přitom už vyjídal Poissonovy. Nic si z&#160;toho nedělal, že jeden krám už projedl, teď se pouštěl pomalu do druhého. Zkrátka, jenom mužský jako on může mít takové štěstí.</p>
			<p class="MLP-text para-style-override-1">Toho roku v&#160;červnu šla Nana k&#160;prvnímu přijímání. Šlo jí na třináctý rok, byla vytáhlá jako chmelová tyčka a&#160;ve tváři měla drzý výraz. Předešlý rok ji z&#160;katechismu vyloučili pro špatné chování a&#160;letos ji farář pustil k&#160;přijímání jen ze strachu, že mu už víckrát na katechismus nepřijde a&#160;že by tak pustil na ulici zas o&#160;jednu pohanku víc. Při pomyšlení na bílé šaty skákala Nana radostí. Lorilleuxovi jakožto kmotři jí ty šaty slíbili a&#160;mluvili o&#160;tom daru po celém domě. Paní Leratová měla dát závoj a&#160;čepeček, Virgínie kabelku a&#160;Lantier modlitební knížku, takže se Coupeauovi mohli těšit na ten obřad bez velkých starostí. Poissonovi, kteří se už dlouho chystali oslavit zařízení nového bytu, využili dokonce této příležitosti, zřejmě na Lantierovu radu, a&#160;pozvali Coupeauovy s&#160;Bochovými, jejichž dcerka šla k&#160;prvnímu přijímání také. Večer prý budou mít skopovou kýtu a&#160;ještě něco k&#160;tomu.</p>
			<p class="MLP-text para-style-override-1">Den předtím, zrovna když si Nana okouzleně prohlížela dárky, rozložené na prádelníku, přišel domů Coupeau hrozně zřízený. Pařížské povětří na něho znovu začínalo působit. Pustil se do ženy i&#160;do dcery sprostými nadávkami, které se zrodily v&#160;jeho ožralé hlavě a&#160;které do této slavnostní nálady vpadly o&#160;to víc rušivě. I&#160;Nana teď bývala velmi hubatá, když kolem sebe pořád slyšela tak ošklivě mluvit. Když se někdy s&#160;matkou hádala, dokázala jí klidně říci, že je káča nebo stará kráva.</p>
			<p class="MLP-text para-style-override-1">„Já chci žrát!“ začal hulákat klempíř. „Dejte mi polívku, mrchy zatracený! Děvky, nemá to v&#160;hlavě nic jinýho než ty hadry! Že si vám na to sednu, jestli mi hned nedáte polívku!“</p>
			<p class="MLP-text para-style-override-1">„Ten je ale votravnej, když má nakoupíno!“ zabručela podrážděně Gervaisa.</p>
			<p class="MLP-text para-style-override-1">Pak se otočila k&#160;němu: „Už se hřeje a&#160;dej nám pokoj!“</p>
			<p class="MLP-text para-style-override-1">Nana byla jako putička, protože dneska se jí to strašně líbilo. Prohlížela si dárky vyložené na prádelníku, klopila oči a&#160;dělala, jako by těm otcovým sprostým řečem nerozuměla. Ale klempíř býval strašně hašteřivý a&#160;neodbytný, když měl v&#160;hlavě. Hučel jí přímo do uší: „Já ti dám bílé šaty! To si zas nacpeš papírové koule do živůtku, abys měla kozy jako tuhle v&#160;neděli, co? Jen počkej! Však já dobře vím, jak kroutíš zadkem! To ti dělá dobře, krásný šatičky, co? Vlezlo ti to do hlavy… Ale koukej už s&#160;tím mazat, spratku zatracenej! Dej ty pracky pryč a&#160;schovej to do šuplete, nebo ti to všechno omlátím o&#160;hubu!“</p>
			<p class="MLP-text para-style-override-1">Nana stála se sklopenou hlavou a&#160;pořád nic neříkala. Vzala do ruky malý tylový čepeček a&#160;zeptala se matky, kolik asi stál. A&#160;když Coupeau natáhl ruku a&#160;chtěl jí čepeček vytrhnout, Gervaisa ho sama odstrčila a&#160;křikla: „Necháš tu holku! Je hodná, nedělá nic zlého!“</p>
			<p class="MLP-text para-style-override-1">Tu teprve klempíř spustil na celé kolo: „Koukejme se, děvky! Matka i&#160;dcera, jedna jako druhá! Jde do kostela jíst pánbíčka a&#160;přitom to chce hned šilhat po mužských. Jen si troufni říct, že ne, couro usmrkaná! Já tě obleču do pytle místo těch hadříků, a&#160;uvidíme, jestli ti to polechtá kůžičku! Ano, do pytle, aby ti zašla chuť a&#160;těm flanďákům taky. Mám já zapotřebí, aby tě tam učili těm sviňárnám? Krucinálfagot, budete mě obě poslouchat, nebo ne?“</p>
			<p class="MLP-text para-style-override-1">Vtom se Nana vztekle obrátila, zatímco Gervaisa napřaženýma rukama chránila věci, které chtěl Coupeau roztrhat, a&#160;podívala se na otce. Najednou zapomněla na veškerou skromnost, k&#160;níž ji zpovědník vždycky nabádal, a&#160;procedila mezi zuby: „Prase!“</p>
			<p class="MLP-text para-style-override-1">Sotva se klempíř navečeřel, lehl si a&#160;začal chrápat. Druhý den se probudil v&#160;nejlepší náladičce. Měl ještě po včerejšku trochu v&#160;hlavě, ale zrovna jen tolik, aby byl roztomilý. Díval se, jak se dcera obléká, a&#160;celý se rozněžnil nad bílými šaty. Taková maličkost, a&#160;udělá prý to z&#160;toho spratka úplnou slečinku. Zkrátka v&#160;takovýhle den, jak říkal, musí být každý otec na svou dceru hrdý. A&#160;stálo za podívanou, jak to Naně v&#160;těch kratinkých šatečkách slušelo; usmívala se rozpačitě jako nevěsta. Když sešli všichni dolů a&#160;Nana uviděla u&#160;vrátnice Pavlínku, také už ustrojenou, zůstala stát a&#160;nejdřív si ji pozorně prohlédla; potom na ni začala být velmi milá, když viděla, že není tak hezky oblečená jako ona, že to na ní visí jako na holi. Obě rodiny vyrazily společně do kostela. Nana s&#160;Pavlínkou šly napřed, v&#160;ruce držely každá modlitební knížku a&#160;přidržovaly si závoj, který se jim nadouval větrem. Nemluvily a&#160;radostí se div nezbláznily, když viděly, jak z&#160;krámů vycházejí lidé; tvářily se nábožně a&#160;dělalo jim dobře, když slyšely, že si lidé říkají, jaké jsou to hezké a&#160;hodné holčičky. Paní Bochová s&#160;paní Lorilleuxovou zůstaly kousek pozadu, protože si musely sdělit své úvahy o&#160;té pajdě, která všechno projí a&#160;která by ani nemohla poslat dceru k&#160;prvnímu přijímání, kdyby se na ni příbuzní nesložili a&#160;všechno jí nedali, ano, všechno, i&#160;novou košili, jen z&#160;úcty ke stolu Páně. Lorilleuxová měla největší starost o&#160;šaty, dárek od ní, hlídala Nanu jako četník a&#160;volala na ni „Špindíro!“ pokaždé, když holka šla příliš blízko kolem nějakého krámu a&#160;vytřela tam sukní všechen prach.</p>
			<p class="MLP-text para-style-override-1">V&#160;kostele Coupeau celou dobu plakal. Bylo to hloupé, ale nemohl se udržet. Vzalo ho to u&#160;srdce, jak farář rozpínal ruce a&#160;děvčátka jako andílkové procházela kolem něho se sepjatýma rukama. Hudba varhan ho lechtala až v&#160;břiše a&#160;vůně kadidla ho nutila kýchat, jako kdyby mu někdo přistrčil k&#160;nosu kytici. Zkrátka, byl z&#160;toho celý naměkko, úplně ho to rozdělalo. Zvlášť jedna písnička&#160;– bylo to takového něco strašně líbezného a&#160;děvčata při tom zrovna polykala hostii&#160;– mu připadala tak sladká, jako by mu zrovna krkem tekla, a&#160;podél celé páteře mu při ní probíhalo takové zvláštní mrazení. Ostatně i&#160;jiní lidé kolem něho, co byli trochu citlivější, muchlali kapesníky a&#160;posmrkávali. Doopravdy je to krásný den, nejkrásnější v&#160;životě. Jenomže sotva vyšel z&#160;kostela a&#160;zapadl na skleničku s&#160;Lorilleuxem, který neuronil ani slzičku a&#160;teď se mu posmíval, začal se Coupeau rozčilovat, že ti flákači tam si pálí nějaké čertovské bejlí, aby lidé zjihli. Nakonec co by to zapíral, ano, brečel tam, ale to je jen důkaz, že nemá v&#160;prsou kamení, ale srdce. A&#160;poručil další rundu.</p>
			<p class="MLP-text para-style-override-1">Večer bylo na oslavě u&#160;Poissonů náramně veselo. Od začátku až do konce vládla nejlepší pohoda bez jediného mráčku. Jsou sice v&#160;životě zlé dny, ale přijdou i&#160;takovéhle milé večery, kdy se mají rádi i&#160;lidé, kteří se jinak nemohou ani vystát. Lantier měl po levici Gervaisu, po pravici Virgínii a&#160;byl na obě milý, zahrnoval je něžnými pozornostmi jako kohout, který chce mít ve svém kurníku klid a&#160;mír. Naproti seděl mlčky Poisson a&#160;díval se zasněně a&#160;přísně jako strážník, který je zvyklý při dlouhých pochůzkách na nic nemyslet a&#160;chodit po chodníku se zamženýma očima. Ale královnami celého večera byly Nana s&#160;Pavlínkou, které si směly nechat bílé šaty a&#160;seděly celé napřímené, aby si na nich neudělaly skvrnu. Při každém soustu na ně někdo pokřikoval, aby nenakláněly tolik hlavu a&#160;jedly slušně. Nanu to nakonec dopálilo a&#160;vyprskla si všechno víno na živůtek. Byl z&#160;toho velký rozruch, hned ji svlékli a&#160;živůtek namočili do sklenice s&#160;vodou.</p>
			<p class="MLP-text para-style-override-1">Při zákusku se začalo vážně hovořit o&#160;budoucnosti obou děvčat. Paní Bochová prý už je rozhodnuta. Pavlínka půjde do zlatnictví a&#160;bude dělat takovou tu prolamovanou práci, dá se přitom vydělat pět až šest franků. Gervaisa ještě nevěděla, Nana zatím k&#160;ničemu nejevila žádné zvláštní sklony. Takhle lítat po ulici, na to by byla, ale jinak jí jdou ruce spíš od práce.</p>
			<p class="MLP-text para-style-override-1">„Být vámi, dala bych ji na květinářství,“ nadhodila paní Leratová. „Je to slušné a&#160;docela pěkné zaměstnání.“</p>
			<p class="MLP-text para-style-override-1">„Jo, květinářky jsou všechny lehké holky!“ zabručel pohrdavě Lorilleux.</p>
			<p class="MLP-text para-style-override-1">„A&#160;co já? No vy nejste zrovna galantní!“ ohradila se nakvašeně vysoká vdova. „Abyste věděl, já nejsem taková čubka, abych roztáhla všechny packy do vzduchu, když na mě někdo zapíská!“</p>
			<p class="MLP-text para-style-override-1">Všichni ji napomínali, aby se mírnila: „Paní Leratová! Ale paní Leratová!“</p>
			<p class="MLP-text para-style-override-1">A&#160;upozorňovali ji po očku na obě žabky, které byly dnes u&#160;prvního přijímání a&#160;které teď strkaly nosy do sklenic, aby nevyprskly smíchy. Z&#160;ohledů k&#160;nim mluvili dnes i&#160;pánové celý večer jen slušně. Ale paní Leratová se nenechala napomenout. Co teď řekla, to prý mohou slyšet kolikrát i&#160;v&#160;nejlepší společnosti. Ostatně zakládala si na tom, jak se dovede vybraně vyjadřovat, a&#160;často jí lidé skládali poklony za to, jak dovede všechno pěkně zaokrouhleně povědět, i&#160;před dětmi, a&#160;vůbec přitom nevybočí z&#160;mezí slušnosti.</p>
			<p class="MLP-text para-style-override-1">„Abyste věděl, mezi květinářkami jsou moc slušné ženské!“ křičela. „Jsou jako všechny ostatní, to se ví, že nejsou ze dřeva. Ale umějí se držet a&#160;mají vkus, když už se s&#160;někým spustí… Ano, to mají od těch květin. Proto jsem taky já zůstala odjakživa poctivá…“</p>
			<p class="MLP-text para-style-override-1">„Inu, já proti květinám nic nemám, chraň bůh!“ přerušila ji Gervaisa. „Jde jen o&#160;to, aby se to líbilo Naně, nic víc; člověk nikdy nesmí děti do povolání nutit… Tak co, Nano? Nedělej hloupou a&#160;odpověz! Líbilo by se ti dělat květiny?“</p>
			<p class="MLP-text para-style-override-1">Nana se zatím nakláněla nad talířem, sbírala nasliněným prstem drobečky z&#160;koláče a&#160;pak si ho olizovala. Nijak s&#160;odpovědí nespěchala. Zasmála se uličnicky jako zkažená žába.</p>
			<p class="MLP-text para-style-override-1">„Ale ano, maminko, líbilo,“ řekla konečně.</p>
			<p class="MLP-text para-style-override-1">A&#160;tím byla věc hned na místě dojednána. Coupeau souhlasil, aby paní Leratová hned zítra odvedla holku s&#160;sebou do dílny v&#160;Káhirské ulici. A&#160;všichni se vážně rozhovořili o&#160;životních povinnostech. Boche prohlásil, že Nana s&#160;Pavlínkou už jsou ženy, když teď mají po prvním přijímání. Poisson k&#160;tomu dodal, že teď už budou muset umět vařit, spravovat ponožky a&#160;vést domácnost. Někdo dokonce nadhodil, že se vdají a&#160;jednou také budou mít děti. Holky poslouchaly, potutelně se smály a&#160;pošťuchovaly se, celé pyšné, že už jsou z&#160;nich ženy; byly uzardělé a&#160;celé rozpačité v&#160;těch bílých šatech. Nejvíc jim zalahodilo, když se jich Lantier žertem zeptal, jestli už nemají nějakého galána. A&#160;Nana se musela přiznat, že má ráda Viktora Fauconnierů, syna maminčiny zaměstnavatelky.</p>
			<p class="MLP-text para-style-override-1">„Víte,“ řekla paní Lorilleuxová před Bochovými, když se společnost rozcházela, „je to naše kmotřenka, ale jak z&#160;ní udělají květinářku, tak o&#160;ní od té chvíle nechceme ani slyšet. Bude jen o&#160;jednu couru na bulvárech víc… Uvidíte, že dřív jak za půl roku začne vyvádět a&#160;úplně se na ně vykašle.“</p>
			<p class="MLP-text para-style-override-1">Když se vraceli nahoru spát, shodli se Coupeauovi na tom, že se to všechno pěkně vydařilo a&#160;že ti Poissonovi nejsou zlí lidé. Gervaisa dokonce usoudila, že je krám hezky zařízený. Čekala, že jí to přijde aspoň trochu líto, až bude večer sedět ve svém bývalém bytě, kde se teď roztahují jiní, a&#160;sama se divila, že ji ani na chvilku nepopadl vztek. Když se Nana svlékala, zeptala se matky, jestli ta slečna z&#160;druhého patra, která se minulý měsíc vdávala, měla taky šaty z&#160;mušelínu jako ona.</p>
			<p class="MLP-text para-style-override-1">Ale byl to také poslední hezký den téhle rodiny. Uplynuly dva roky a&#160;Coupeauovi upadali pořád níž a&#160;níž. Zvlášť v&#160;zimě bývalo zle. V&#160;létě měli ještě jakžtakž co jíst, ale s&#160;deštěm a&#160;zimou přicházel hlad, hádky před vymetenou špižírnou a&#160;prázdné talíře k&#160;večeři v&#160;té jejich malé díře, kde to táhlo jak někde na Sibiři. Ten zatracený prosinec se k&#160;nim pokaždé přiblížil skulinou pode dveřmi a&#160;přinášel jen samé zlé věci; na stavbách nebyla práce, protože se v&#160;mrazu nedělalo a&#160;v&#160;dešti také ne; všude se roztahovala černá bída. První zimu ještě občas zatopili a&#160;krčili se kolem kamínek, raději nejedli, jen aby měli teplo. Ale druhý rok se kamna za celou zimu ani neohřála a&#160;jen studila v&#160;místnosti, kde pochmurně stála jako železný patník. A&#160;největší čáru přes rozpočet jim dělalo a&#160;nejvíc je přivádělo k&#160;zoufalství, když museli platit nájemné. Ach, ten lednový kvartál, když doma nebyla ani suchá kůrka a&#160;Boche přišel se stvrzenkou! Byla tenkrát největší zima, fičelo zrovna od severu. Příští sobotu přišel pan Marescot, měl na sobě teploučký zimník a&#160;velké pracky měl navlečené ve vlněných rukavicích, a&#160;mluvil pořád o&#160;soudní výpovědi, zatímco venku padal sníh, jako by jim už ustýlal v&#160;bělostných peřinách na dlažbě. Byli by tenkrát prodali třeba vlastní tělo, aby měli čím zaplatit nájemné. Kvůli té činži byly hrnce prázdné a&#160;kamínka studená. Ostatně podobný nářek byl po celém domě. Ve všech patrech lidé plakali a&#160;ta truchlivá hudba zněla po všech schodištích a&#160;po všech chodbách. Ani kdyby v&#160;každém bytě někdo umřel, nebylo by slyšet v&#160;domě tak žalostný nářek, bylo to jako kvílení varhan. Opravdový den posledního soudu, konec světa, který nikdo nemůže přežít, pohroma na chudáky. Jedna ženská ze třetího poschodí si týden chodila vydělávat na ulici a&#160;postávala na rohu ulice Gelhomme. Jeden dělník, zedník z&#160;pátého patra, ukradl peníze u&#160;svého zaměstnavatele.</p>
			<p class="MLP-text para-style-override-1">Coupeauovi si to všechno zavinili sami, o&#160;tom nebylo pochyb. Život je sice těžký, ale člověk ho vždycky nějak se ctí proklepe, když je spořádaný a&#160;šetrný; nejlíp je to vidět na Lorilleuxových, kteří přinesou činži vždycky včas, zabalenou do kousku špinavého papíru. Ale ti žili opravdu jako hubení pavouci, že by člověku i&#160;tu práci znechutili. Nana ještě nevydělávala v&#160;květinářství nic; naopak teď na sebe hodně spotřebovala. Gervaisa měla u&#160;paní Fauconnierové čím dál tím horší pověst. Pracovala čím dál hůř a&#160;často i&#160;prádlo zpackala, takže jí zaměstnavatelka snížila mzdu na čtyřicet pětníků, to dostávaly nejhorší dělnice. Přitom byla Gervaisa velmi pyšná a&#160;nedůtklivá a&#160;každému hned odsekla, že měla sama vlastní prádelnu a&#160;že ji nebude nikdo nic učit. Vynechávala celé dny v&#160;práci, a&#160;když ji něco popadlo, dávala hned výpověď. Například jednou, když paní Fauconnierová přijala do práce paní Putoisovou, Gervaisa prohlásila, že nebude dělat vedle své bývalé dělnice, a&#160;tak se urazila, že ji v&#160;prádelně čtrnáct dní neviděli. Vždycky ji po takových vrto­ších přijali do práce zpátky, ale jen z&#160;milosrdenství, a&#160;ona pak byla tím zahořklejší. Týdenní výplata, pochopitelně, nebývala nijak skvělá; a&#160;Gervaisa trpce říkala, že nakonec bude ještě muset paní Fauconnierové v&#160;sobotu doplácet. A&#160;pokud šlo o&#160;Coupeaua, ten, jestli vůbec dělal, tak určitě dával práci státu zadarmo. Protože od té doby, co se vrátil z&#160;Etampes, od něho Gervaisa neviděla ani šesták. Když se po výplatě vracel domů, ani se ho už neptala, co nese. Přicházel s&#160;vymetenou kapsou, klátil rukama, někdy ani kapesník neměl. Panebože, musel ten smrkáč někde ztratit, nebo mu ho nějaký mrcha kamarád vyfouknul. První čas se pokoušel to nějak vymluvit, vymýšlel si všelijaké účty, deset franků na nějakou sbírku nebo předplatné, dvacet franků mu muselo vypadnout touhletou dírou v&#160;kapse, padesáti fraky zaplácl nějaký vymyšlený dluh. Ale potom už se ani nenamáhal. Peníze se prostě vypařily a&#160;dost. Nemá už je v&#160;kapse, má je v&#160;břiše. Taky způsob, jak je své staré přinést domů. Pradlena chodívala někdy na radu paní Bochové čekat muže, když šel z&#160;práce, aby sbalila prachy ještě zatepla. Ale nebylo to moc platné, kumpáni Coupeaua varovali a&#160;peníze se přestěhovaly do boty nebo na nějaké ještě horší místo. Paní Bochová v&#160;tom byla velmi pálená, protože Boche jí často ulejval desetifranky, aby mohl hostit pečeným králíčkem všelijaké ty své roztomilé dámičky. Prohlížela mu pečlivě všechny záhyby šatů a&#160;našla obyčejně desetifrank, který jí chyběl do počtu, zašitý ve štítku u&#160;čepice mezi kůží a&#160;látkou. Ale klempíř, ten si nevycpával šaty zlatem. Kdepak, ten si ho schovával rovnou do břicha. A&#160;Gervaisa přece nemohla vzít nůžky a&#160;rozpárat mu panděro.</p>
			<p class="MLP-text para-style-override-1">Ano, bylo to jenom jejich vinou, jestliže domácnost upadala stále víc a&#160;víc. Ale něco takového si nikdo nepřizná, zvlášť když je zabředlý v&#160;bryndě až po uši. Naříkali si na osud, tvrdili, že mají smůlu a&#160;že je pánbůh nemá rád. Doma u&#160;nich byl teď denně cirkus. Hádali se od rána do večera. Ale přitom se ještě neprali, jenom sem tam padla facka, když někomu v&#160;ráži uletěla ruka. Nejsmutnější bylo, že od nich už dávno uletěly všechny laskavé city jako kanárci, když se otevře klec. Rodinné teplo, které drží pohromadě otce, matku a&#160;děti, od nich vyprchalo a&#160;oni se třásli zimou každý sám ve svém koutě. Všichni tři, Coupeau, Gervaisa i&#160;Nana, byli na sebe pořád jak psi, pro každou maličkost se hádali, v&#160;očích měli nenávist; jako by se tu něco polámalo, jako by prasklo velké pero, které drží rodinu pohromadě, to společné pouto, které u&#160;šťastných lidí způsobuje, že všechna srdce bijí stejným rytmem. Gervaisa už nebývala tak rozčilená jako dřív, když teď viděla Coupeaua, jak se houpe na okapové rouře dvanáct nebo patnáct metrů nad chodníkem. Nebyla by ho sama strčila, to ne, ale kdyby sám od sebe sklouznul, namouvěru, svět by o&#160;mnoho nepřišel. Ve dnech, kdy se doma hádali, na něho křičela, že už se nemůže dočkat, až jí ho přinesou na márách. Čeká prý na to, bude to pro ni jenom spasení. Nač je ten ožrala na světě? Jen aby ji soužil, aby jí všechno prochlastal a&#160;aby ji strhával do bláta. Takové mužské jako on, kteří nejsou k&#160;ničemu, je nejlepší co nejrychleji šoupnout do díry a&#160;zatančit si nad jejich hrobem polku, že už je od nich zaplaťpánbůh pokoj. A&#160;když matka nadávala, dcera jí dvojnásob přizvukovala. Nana čítala v&#160;novinách zprávy o&#160;neštěstích a&#160;nehodách a&#160;pronášela nad nimi úvahy jako zkažená holka. Ten táta prý má takovou kliku, že ho povalil omnibus a&#160;on se ani neprobral z&#160;opice. Kdy už ten neřád jednou chcípne!</p>
			<p class="MLP-text para-style-override-1">Uprostřed toho života, ztrpklého bídou, trpěla Gervaisa ještě také tím, že všude kolem sebe viděla zuřit hlad. Tenhle kout domu byl zákoutím největších chudáků; jako by se tu tři nebo čtyři rodiny smluvily, že nebudou mít každý den co jíst. Dveře mohly být otevřené, ale kuchyňských vůní z&#160;nich vycházelo pramálo. Na celé dlouhé chodbě vládlo hřbitovní ticho a&#160;zdi tu zněly dutě jako prázdné žaludky. Jen chvílemi se odněkud ozýval cirkus, ženský pláč a&#160;nářek hladových dětí, jak se někde v&#160;rodině hádali, aby zapomněli na hlad. Jako by se tu v&#160;křeči stahoval jediný společný chřtán, zející všemi těmi hladově otevřenými ústy. Prsa se tu každému propadala jen od vdechování toho vzduchu, kde by ani komáři nevydrželi pro nedostatek potravy. Nejvíc litovala Gervaisa pořád starého Bru, který živořil v&#160;té své díře pod schůdky. Zalézal tam jako sysel a&#160;choulil se tam do klubíčka, aby mu nebyla taková zima. Celé dny tam bez hnutí lehával na hromadě slámy. Pro hlad už ani nevycházel ven, k&#160;čemu by mu to bylo, udělat si na ulici ještě větší chuť k&#160;jídlu, když ho na oběd stejně nikdo nepozve. Když se několik dní za sebou neobjevil, sousedé vždycky pootevřeli dveře a&#160;dívali se, jestli už není po něm. Ale ne, pořád ještě žil, ne mnoho, ale jen tak trošičku, jedním okem; doklepe to až do té smrti, která si ho pořád nechce vzít. Když měla Gervaisa chleba, házela mu tam kůrky. Jestliže se teď stávala zlou a&#160;nenáviděla všechny muže kvůli Coupeauovi, ke zvířatům měla pořád ještě upřímný soucit; a&#160;starý Bru, ten chudák děda, kterého tu nechali chcípat, protože už nemohl udržet v&#160;ruce žádný nástroj, byl pro ni jako nějaký pes, vysloužilé domácí zvíře, kterého už pohodný nechce ani na kůži a&#160;na sádlo. Bylo jí těžko u&#160;srdce při tom vědomí, že tu pořád je, na druhé straně chodby, opuštěný bohem i&#160;lidmi, že tráví jenom sám ze sebe a&#160;je už drobounký jako dítě, scvrklý a&#160;vysušený jako pomeranč, když ho necháme sušit na krbu.</p>
			<p class="MLP-text para-style-override-1">Na pradlenu také tíživě doléhalo sousedství funebráka Bazougea. Oba pokoje dělila jen tenounká přepážka. Slyšela všechno, jak jen hnul prstem. Pokaždé, když večer přišel domů, poslouchala bezděky, co dělá; černý klobouk odhozený na prádelník zaduněl, jako když padá hrouda do hrobu, černý kabát pověšený na věšák zašustil o&#160;stěnu jako křídla nočního ptáka, ošuntělé černé šaty odhazované na zem plnily celý pokoj smutečním šramotem. Poslouchala ho, jak přechází, a&#160;lekala se při každém jeho pohybu, trhala sebou strachy, když vrazil do nábytku nebo zarachotil nádobím. Musila na toho zatraceného ochlastu pořád myslet, budil v&#160;ní nejasný strach smíšený se zvědavostí. Ustavičně byl veselý, kapsu měl vždycky plnou, v&#160;hlavě samé povyražení, kašlal, plival, zpíval si odrhovačky, říkal si všelijaké sprosťárny a&#160;potýkal se vždycky se všemi čtyřmi stěnami, než se dostal do postele. Gervaisa z&#160;toho bývala celá bledá a&#160;říkala si, co tam asi dělá. Představovala si hrozné věci, napadalo ji, že si třeba přinesl domů mrtvolu a&#160;teď ji strká pod postel. Panebože, vždyť přece v&#160;novinách jednou psali, jak si jeden zřízenec pohřebního ústavu schovával doma dětské rakvičky, aby si ušetřil námahu, a&#160;odnesl je pak na hřbitov všechny najednou! Jistá věc, že bylo stěnou cítit mrtvolný zápach, když starý Bazouge přišel domů. Jako kdyby člověk bydlel někde na hřbitově rovnou uprostřed hrobů! Děsila se toho chlapa, jak se tak pořád sám pro sebe směje, jako by ho to řemeslo rozveselovalo. I&#160;když už přestal s&#160;tím rámusem a&#160;převalil se konečně na záda, chrápal tak divně, že se z&#160;toho pradleně tajil dech. Celé hodiny nastavovala uši a&#160;zdálo se jí, že u&#160;souseda procházejí pohřební průvody jeden za druhým.</p>
			<p class="MLP-text para-style-override-1">Ano, nejhorší bylo, že při vší té hrůze to Gervaisu přitahovalo tak, že musela chtěj nechtěj vždycky přitisknout ucho na stěnu, aby lépe slyšela. Bazouge na ni působil tak, jako krasavci působí na počestné ženy; chtěly by si s&#160;nimi něco začít, ale neodvažují se, protože je zdržuje dobré vychování. A&#160;tak i&#160;Gervaisa; kdyby ji nebyl zdržoval strach, byla by si ráda sáhla na smrt, okusila ji, jak to vypadá. Bývala někdy tak divná, když se zatajeným dechem pozorně číhala, zda jí Bazouge nějakým pohybem to tajemství neodhalí, že se jí Coupeau poškleboval, jestli snad není do toho funebráka vedle zamilovaná. Gervaisa se rozčilovala a&#160;říkala, že by se nejradši odstěhovala, jak je jí to sousedství odporné; ale sotva se dědek vrátil domů s&#160;tou svou hřbitovní vůní, přepadaly ji ty myšlenky chtěj nechtěj znova a&#160;začínala se zas tvářit dychtivě a&#160;ustrašeně jako počestná manželka, která sní o&#160;tom, být manželovi nevěrná. Copak jí už dvakrát <span>nenabídl,</span> že ji zabalí do prostěradla a&#160;odnese s&#160;sebou na takovou postýlku, kde se tak blaženě spinká, že člověk v&#160;tu ránu zapomene na všechny starosti? Možná že je to opravdu to nejpříjemnější, co může být? Pozvolna se jí zmocňovala čím dál tím palčivější touha to okusit. Byla by to chtěla zkusit tak na čtrnáct dní, na měsíc. Ach, moci tak zaspat celý měsíc, hlavně v&#160;zimě, lednový kvartál, kdy samými starostmi div nepojde! Ale nebylo to možné, jak člověk usne na hodinu, potom už musí spát pořád; a&#160;to pomyšlení ji vždycky rázem zchladilo, touha po smrti byla tatam, když si uvědomila, jak věčné a&#160;nesmlouvavé přátelství ta matička země vyžaduje.</p>
			<p class="MLP-text para-style-override-1">Ale jednou večer v&#160;lednu přece jen zabušila oběma pěstmi na stěnu. Prožila hrozný týden, kdekdo se na ni utrhoval, v&#160;kapse neměla ani vindru a&#160;začínala být dočista zoufalá. Tehdy večer <span>jí ještě</span> ke všemu nebylo dobře, třásla se horečkou a&#160;před očima jí tančily ohnivé kruhy. Nejdřív měla jednu chvíli chuť skočit z&#160;okna, ale potom začala bušit na stěnu a&#160;volala:</p>
			<p class="MLP-text para-style-override-1">„Pane Bazouge! Pane Bazouge!“</p>
			<p class="MLP-text para-style-override-1">Funebrák si zrovna zouval boty a&#160;zpíval si k&#160;tomu <span class="MLP-znak-kurziva-11b">Byly jednou tři hezké holčičky</span>. Asi měl dneska pěkný výdělek, protože byl ještě veselejší než jindy.</p>
			<p class="MLP-text para-style-override-1">„Pane Bazouge! Pane Bazouge!“ křikla Gervaisa hlasitěji.</p>
			<p class="MLP-text para-style-override-1">Copak ji neslyší? Může si ji hned vzít, může ji chytit za krk a&#160;odnést tam, kam nosí všechny ostatní ženské, chudé i&#160;bohaté, všechny je dovede utěšit. Dožíralo ji, že si zpívá o&#160;těch třech hezkých holčičkách, protože jí to připadalo jako pohrdání od mužského, který má příliš mnoho milenek.</p>
			<p class="MLP-text para-style-override-1">„Copak se děje?“ zablábolil Bazouge. „Chystá se snad někdo umřít?… Už na to jdu, matičko!“</p>
			<p class="MLP-text para-style-override-1">Ale při tom chraplavém hlasu se Gervaisa probudila jako ze zlého snu. Co to udělala? Vždyť zabouchala na stěnu! A&#160;najednou, jako když jí dá ránu do zad, strach jí podlomil nohy a&#160;couvala zpátky, jako by už viděla funebrákovy hrubé ruce, jak se protahují stěnou a&#160;chytají ji za pačesy. Ne, ne, nechce, není na to ještě připravena. Jestli ťukala, tak to jenom zavadila o&#160;zeď loktem, když se obracela, ani si toho nevšimla. Hrůza jí svírala celé tělo od kolen až k&#160;ramenům, když si pomyslela, že by ji starý Bazouge mohl vláčet v&#160;náručí celou ztuhlou a&#160;v&#160;obličeji bílou jako stěna.</p>
			<p class="MLP-text para-style-override-1">„Tak co? Najednou už tam nikdo není?“ ozval se znovu Bazouge do nastalého ticha. „Počkejte chvilku, to já zas dámám vždycky vyhovím!“</p>
			<p class="MLP-text para-style-override-1">„I&#160;nic, nic,“ vypravila ze sebe konečně pradlena zadrhnutým hlasem. „Nic už nepotřebuju. Děkuju.“</p>
			<p class="MLP-text para-style-override-1">Zatímco funebrák s&#160;bručením usínal, zůstala Gervaisa v&#160;úzkostech stát, poslouchala a&#160;neodvažovala se ani pohnout ze strachu, aby si nemyslel, že na něho zase klepe. Zadušovala se, že teď už si bude dávat pozor.</p>
			<p class="MLP-text para-style-override-1">I&#160;kdyby třeba umírala, nepožádá souseda o&#160;pomoc. Říkala si to jen tak, aby si dodala odvahy, protože v&#160;některých chvílích přes všechen odpor v&#160;sobě pořád cítila tu děsivou touhu.</p>
			<p class="MLP-text para-style-override-1">A&#160;přece v&#160;tom bědném koutu, uprostřed vlastních i&#160;cizích starostí, nacházela Gervaisa krásný příklad statečnosti u&#160;Bijardových. Malá Lalie, osmiletá žabka, ten mrňavý cvrček, se starala o&#160;celou domácnost a&#160;udržovala ji v&#160;čistotě jako dospělá ženská. A&#160;práce měla víc než dost, měla na starosti dva malé haranty, tříletého bratříčka Julia a&#160;pětiletou Jindřišku, na které musela dávat celý den pozor, i&#160;když zametala anebo myla nádobí. Od té doby, co Bijard zabil svou starou kopancem do břicha, dělala Lalie oběma sourozencům maminku. Beze slova, sama od sebe nastoupila na její místo, a&#160;to tak dokonale, že ten dobytek táta, snad aby podoba byla ještě úplnější, tloukl teď dceru zrovna tak, jako předtím tloukl matku. Když se vrátil domů ožralý, musel mít nějakou ženskou, do které by bil. Ani mu nepřipadlo, že je Lalie ještě dítě, řezal do ní jako do staré. Jedinou fackou jí přikryl celý obličej a&#160;děvče mělo ještě tak jemnou pleť, že na ní potom dva dny zůstávalo otisknutých všech pět prstů. Byly to ohavné výprasky, nakopal jí pro nic za nic a&#160;vrhal se na ni jako zuřivý vlk, když chce roztrhat ubohou malou ovečku, celou vylekanou a&#160;nevinnou, hubenou až k&#160;pláči; přijímala to s&#160;odevzdaným pohledem krásných velkých očí a&#160;ani jednou si nepostěžovala. Ne, nikdy se Lalie nevzepřela. Choulila jen trochu hlavu, aby si chránila obličej, a&#160;zadržovala pláč, aby nevzbouřila dům. Když se otec nabažil toho, honit ji kopanci po všech koutech světnice, chvíli sbírala síly a&#160;pak se dávala znovu do práce, myla děti, vařila polévku a&#160;uklízela, aby na nábytku nezůstal ani prášek. Patřilo to také k&#160;její denní práci, nechat se bít.</p>
			<p class="MLP-text para-style-override-1">Gervaisa měla svou malou sousedku velmi ráda. Mluvila s&#160;ní jako se sobě rovnou, jako s&#160;dospělou ženou, která už zná život. Je třeba přiznat, že Lalie měla bledý, vážný obličej a&#160;v&#160;něm výraz stárnoucí ženy. Člověk by jí hádal třicet, když ji slyšel mluvit. Uměla velmi dobře nakupovat, spravovat i&#160;uklízet a&#160;o&#160;dětech mluvila, jako kdyby v&#160;životě už dvakrát nebo třikrát porodila. Lidé se usmívali, jak ta osmiletá holka mluví, ale potom se jim sevřelo hrdlo a&#160;odcházeli raději pryč, aby se nerozplakali. Gervaisa ji k&#160;sobě vždycky zvala, dávala jí, co jen mohla, jídlo, staré šaty. Jednou jí zkoušela starý živůtek po Naně a&#160;zůstala celá pryč, když viděla, že ta žabka má záda jednu modřinu, loket odřený a&#160;ještě celý zakrvácený, celé to nevinné tělíčko, jen kost a&#160;kůže, plné stop po týrání. Vždyť aby starý Bazouge už nachystal rakvičku, tohle ta chuděra už dlouho nevydrží! Ale Lalie ji prosila, aby o&#160;tom nikomu neříkala. Nechtěla, aby měl kvůli ní otec nepříjemnosti. Zastávala se ho, on prý by nebyl tak zlý, jen kdyby nepil. Je jako pominutý, neví ani, co dělá. Vždyť ona mu ráda odpustí, bláznům se přece musí odpouštět.</p>
			<p class="MLP-text para-style-override-1">Od té chvíle dávala Gervaisa pozor a&#160;pokoušela se zakročit, jakmile slyšela jít starého Bijarda po schodech nahoru. Ale nejčastěji jen sama utržila také nějakou tu facku. Když někdy mezi dnem přišla k&#160;Lalii, našla ji často přivázanou k&#160;noze železné postele; to míval zámečník takové nápady, že ji před odchodem uvázal za nohy a&#160;přes břicho tlustým provazem, nikdo nevěděl proč; zřejmě jen z&#160;vrtochu pitím zatemněného mozku chtěl děvče týrat, i&#160;když nebyl doma. Někdy tak zůstávala Lalie přivázaná celý den, celá zdřevěnělá, v&#160;nohou jí běhali mravenci; jednou dokonce i&#160;celou noc, když se Bijard nevrátil domů. Když ji Gervaisa, celá pobouřená, chtěla odvázat, prosila ji Lalie, aby na provazy nesahala, protože by otec zuřil, kdyby všechny uzly nebyly tak, jak je uvázal on. Vždyť prý jí opravdu není nijak zle, aspoň si odpočine. Říkala to s&#160;úsměvem a&#160;přitom měla, andílek ubohý, malé nožičky celé opuchlé a&#160;zdřevěnělé. Jenom prý ji mrzí, že nemůže nic dělat, když je takhle přivázaná, a&#160;musí se dívat na ten nepořádek po bytě. To si mohl táta vymyslet radši něco jiného. Přesto dávala pozor na děti, musely ji obě poslouchat, každou chvíli k&#160;sobě zavolala Jindřišku nebo Julu a&#160;utírala jim nos. Protože měla ruce volné, pletla alespoň, aby tak docela nezahálela, než ji otec odváže. Nejbolestivější to právě bylo, když ji Bijard odvazoval; to se pak dobrou čtvrthodinu vlekla po zemi a&#160;nemohla se udržet na nohou, než se krev rozproudila.</p>
			<p class="MLP-text para-style-override-1">Zámečník si také vymyslel ještě jinou kratochvíli. Dal rozpálit do kamen dva pětníky a&#160;položil je na krbovou římsu. Potom zavolal Lalii, aby šla koupit dvě libry chleba. Dítě, nic netušíc, zvalo peníze do ruky, vykřiklo, hodilo je na zem a&#160;třepalo popálenou pěstičkou. A&#160;Bijard začal zuřit. Viděl jakživ někdo takovouhle ničemnou holku? Rozhazovat peníze po zemi! A&#160;hrozil, že ji zkope do modra, jestli ty peníze hned nesebere. Když holčička zaváhala, dostala první varování, takovou facku, že slyšela andělíčky zpívat. Beze slova, s&#160;dvěma velkými slzami v&#160;koutku očí, sebrala peníze a&#160;odcházela, pohazujíc mincemi z&#160;ruky do ruky, aby vychladly.</p>
			<p class="MLP-text para-style-override-1">Ne, nikdo si nedovede představit, jaké kruté nápady se mohou zrodit v&#160;hlavě ožraly. Tak například jednou odpoledne, když Lalie všechno uklidila, hrála si s&#160;dětmi. Okno bylo otevřené, byl průvan a&#160;vítr, prohánějící se chodbou, lomcoval trochu dveřmi.</p>
			<p class="MLP-text para-style-override-1">„To je pan Větrovský,“ řekla holčička. „Jen pojďte dál, pane Větrovský! Jen prosím račte dál!“</p>
			<p class="MLP-text para-style-override-1">A&#160;dělala přede dveřmi poklony, jako by se s&#160;větrem zdravila. Jindřiška s&#160;Julkem stáli za ní a&#160;klaněli se také, celí nadšení, a&#160;smáli se na celé kolo, jako by je někdo lechtal. Lalie byla celá uzardělá radostí, že se děti tak dobře baví, a&#160;i sama měla z&#160;té hry potěšení, což se jí věru nestávalo často.</p>
			<p class="MLP-text para-style-override-1">„Dobrý den, pane Větrovský! Jakpak se máte, pane Větrovský?“</p>
			<p class="MLP-text para-style-override-1">Ale najednou vzala za dveře hrubá ruka a&#160;vešel starý Bijard. Rázem se celý výjev změnil; Jindřiška s&#160;Julkem padli na zadečky ke zdi, zatímco Lalie uprostřed poklony strnula hrůzou. Zámečník držel v&#160;ruce zbrusu nový bič, jaké mívají kočí, dlouhé bílé dřevěné bičiště a&#160;kožený řemínek s&#160;tenkým provázkem na konci. Postavil bič do rohu postele a&#160;neuštědřil ani obvyklý kopanec holčičce, která se už krčila a&#160;nastavovala záda. Posměšně cenil černé zuby a&#160;byl velmi veselý a&#160;velmi nachmelený; zarudlý obličej se mu rozzářil legračním nápadem.</p>
			<p class="MLP-text para-style-override-1">„Tak cos to tu vyváděla za skopičiny, ty spratku, co? Slyšel jsem až zdola, jak tady tancuješ… Tak jen pojď blíž! Ještě blíž, mordyje! A&#160;pěkně obličejem, já ti tak zrovna budu čuchat k&#160;panímandě! Copak ti něco dělám, že se tak klepeš jako sulc? Zuj mi boty!“</p>
			<p class="MLP-text para-style-override-1">Lalie, celá vyděšená, že ještě nedostala výprask, a&#160;v&#160;obličeji bledá, že by se v&#160;ní krve nedořezal, mu zouvala boty. Posadil se na kraj postele a&#160;potom si zas lehl, jak byl, v&#160;šatech. Ležel s&#160;otevřenýma očima a&#160;díval se, co Lalie dělá. Motala se po pokoji, zpitomělá tím jeho pohledem, a&#160;všechny údy jí pozvolna zmáhal takový strach, že nakonec rozbila jeden šálek. Tu vzal Bijard bič, ani přitom nevstal, a&#160;ukázal jí ho.</p>
			<p class="MLP-text para-style-override-1">„Koukej, ty tele pitomý, podívej se na tohle! To je dárek pro tebe. Ano, zase jsi mě stála dva franky padesát… S&#160;touhle hračičkou už za tebou nebudu muset nikudy běhat, teď se mi můžeš schovávat po koutech! Chceš to ochutnat? Aha, tak ty budeš rozbíjet nádobí, co? A&#160;teď hop, chci vidět tanec! Jen udělej pěknou poklonu panu Větrovskému!“</p>
			<p class="MLP-text para-style-override-1">Ani se nenadzvedl, rozvaloval se na zádech s&#160;hlavou zabořenou do polštáře a&#160;práskl po pokoji bičem jako kočí dostavníku, když pohání koně. Pak se rozpřáhl a&#160;švihl, až se řemínek ovinul Lalii kolem těla; trhl rukou a&#160;roztočil Lalii, jako když honí káču. Lalie upadla a&#160;chtěla po čtyřech utéci pryč, ale on ji novým šlehnutím postavil na nohy.</p>
			<p class="MLP-text para-style-override-1">„Hop! Hop!“ hulákal. „Takhle se prohání stará herka! To je pohodlíčko, co? Takhle ráno, v&#160;zimě, pěkně si ležím, neuženu si nastuzení, a&#160;můžu pohánět ten dobytek pěkně zdálky, nemusím si darmo namáhat omrzlé nohy. V&#160;tomto koutě? Tumáš, ty neřáde! A&#160;v&#160;tamtom koutě? Zase jsi ji dostala! A&#160;tamhle v&#160;tom taky! Jestli zalezeš pod postel, tak tě praštím bičištěm… Hop! Hop! Hopsá, hopsasa!“</p>
			<p class="MLP-text para-style-override-1">Kolem úst měl slabou pěnu a&#160;žluté oči mu vystupovaly z&#160;tmavých důlků. Lalie, k&#160;smrti vyděšená, křičela a&#160;běhala z&#160;kouta do kouta, choulila se do klubíčka na zem, tiskla se ke zdi; ale tenký řemínek ji zasáhl všude, práskal jí u&#160;uší jako vybuchující prskavky, štípal ji po celém těle palčivými ranami, po nichž zůstávala dlouhá jelita. Opravdu, jako když tancuje zvíře v&#160;cirkusu při drezuře. Ubohá malá ovečka skákala, že to stálo za podívanou! Vyhazovala paty, jako když děvčata skáčou přes švihadlo a&#160;volají pořád rychleji: Hop, hop! Nemohla už ani dýchat, odskakovala od země jako gumový míč, neuhýbala už ani ranám, jak byla celá oslepená a&#160;zoufalá marným hledáním nějaké skrýše. A&#160;zvlčilý otec slavil triumfy, nadával jí „ty děvko ničemná“ a&#160;ptal se jí, jestli už toho má dost a&#160;jestli si zapsala za uši, že už to teď nepůjde, schovávat se mu.</p>
			<p class="MLP-text para-style-override-1">Ale najednou tam vtrhla Gervaisa, která už chvíli slyšela holčičku křičet. Když uviděla ten výjev, rozčilila se k&#160;nepříčetnosti.</p>
			<p class="MLP-text para-style-override-1">„Vy chlape mizerná!“ rozkřikla se. „Necháte ji hned být, lotře jeden? Nebo vás půjdu udat na policii!“</p>
			<p class="MLP-text para-style-override-1">Bijard zabručel jako zvíře, které chtějí odehnat od koryta. Za­blábolil: „Poslouchejte, vy pajdo jedna, hleďte si svýho, jo? Mám si snad brát rukavičky, když jí chci nařezat? Musím jí jenom dát na pamětnou, však vidíte, aby věděla, že mám dlouhé ruce!“</p>
			<p class="MLP-text para-style-override-1">Ještě jednou se naposledy rozpřáhl a&#160;švihl Lalii do obličeje. Natrhl jí horní ret, vytryskla krev. Gervaisa popadla židli a&#160;chtěla se na zámečníka vrhnout. Ale Lalie k&#160;ní prosebně spínala ruce, že prý to nic není, že už to nebolí. Utírala si krev cípem zástěrky a&#160;utišovala děti, které hlasitě plakaly a&#160;vzlykaly, jako kdyby samy dostaly napráskáno bičem.</p>
			<p class="MLP-text para-style-override-1">Když pomyslela Gervaisa na Lalii, neodvažovala se už naříkat si na osud. Chtěla by být tak statečná jako tahle osmiletá žabka, která toho sama snášela tolik jako všechny ženské v&#160;celém domě dohromady. Viděla už, jak byla jednou celé tři měsíce jen o&#160;suchém chlebu a&#160;ani kůrek se nenajedla dost; nakonec už z&#160;toho byla tak vyhublá a&#160;zesláblá, že se při chůzi musela přidržovat zdí. A&#160;když jí Gervaisa potají přinášela trochu zbytků masa, usedalo jí srdce při pohledu na to dítě, které s&#160;tichým pláčem polykalo maličká sousta, protože zúžené hrdlo už ani nepropouštělo potravu. Přitom byla Lalie pořád mírná a&#160;odevzdaná, daleko rozumnější než děti jejího věku, a&#160;plnila povinnosti malé maminky až do úmoru, div nezemřela z&#160;toho mateřství, které se u&#160;toho hubeného nevinného tvorečka tak předčasně probudilo. Však si také Gervaisa brala to milé stvoření za příklad, učila se od něho trpět a&#160;odpouštět a&#160;o&#160;svém utrpení mlčet. Lalie měla jen ten němý odevzdaný pohled velkých černých očí, v&#160;jejichž hloubi člověk tušil jedinou nepřetržitou temnotu agónie a&#160;bídy. Nikdy ani slovo, jen ty velké černé oči, dokořán otevřené.</p>
			<p class="MLP-text para-style-override-1">V&#160;domácnosti Coupeauových začínal totiž utrejch z&#160;Colombova zapadáku už také vykonávat své zhoubné dílo. Pradlena mívala dojem, že už nebude dlouho trvat, a&#160;její muž také vezme bič jako Bijard, aby ji roztancoval. A&#160;vlastní neštěstí ji přirozeně mělo k&#160;tomu, aby byla ještě citlivější k&#160;neštěstí malé sousedky. Ano, s&#160;Coupeauem to opravdu šlo nějak z&#160;kopce. Dávno už byla pryč ta doba, kdy mu kořalka dodávala zdravou barvu. Teď už se nemohl bouchat do prsou a&#160;holedbat se, jak po tom utrejchu pěkně tloustne; protože to nezdravé žluté sádlo z&#160;prvních let už zmizelo a&#160;z&#160;Coupeaua se stával sušinka, v&#160;obličeji dostával popelavou barvu přecházející do zelena jako nějaká mrtvola hnijící v&#160;bažinách. A&#160;chuť k&#160;jídlu také jako když najednou utne. Pomalu už vůbec přestal jíst chleba a&#160;někdy se ošklíbal i&#160;nad masem. Gervaisa mu mohla podstrojovat sebelepší žrádýlko, žaludek se mu prostě vzpouzel a&#160;zuby nechtěly kousat. Aby se udržel při síle, potřeboval denně svůj půllitřík kořalky. To byla jeho dávka, jeho jídlo i&#160;pití, jediná potrava, kterou mohl strávit. Když vstal ráno z&#160;postele, seděl nejdřív dobrou čtvrthodinu schoulený a&#160;chrchlal, až mu kosti chrastily; držel se za hlavu a&#160;plival samé hleny, měl dojem, že mu jezdí krkem něco strašně hořkého jako pelyněk. Tak to bylo pravidelně každý den, už předem si mohl připravit nočník. Dokázal se postavit na nohy, teprve když si dal první skleničku na posilněnou, to byla pro něho jediná medicína a&#160;její oheň mu vypálil střeva. Přes den se mu síly pomalu vracely. Zpočátku cítíval jen lechtání, takové divné mravenčení po kůži na rukou i&#160;na nohou. Smál se tomu a&#160;říkal, že ho někdo schválně šimrá, že mu stará asi dává do peřin svědící prášek. Ale potom míval nohy těžké jako z&#160;olova a&#160;svědění se nakonec změnilo v&#160;ukrutné křeče, které ho štípaly do masa jako ve svěráku. Tohleto už, krucinál, přestává být legrace. Už se tomu nesmál a&#160;někdy zůstával najednou stát na chodníku jako zpitomělý, v&#160;uších mu hučelo a&#160;před očima se mu dělaly takové mžitky, že vůbec neviděl. Všechno bylo najednou žluté, domy se kolem něho nakláněly, on se hezkou chvíli motal a&#160;měl strach, že se natáhne. Jindy zas ho najednou roztřásla zima, i&#160;když mu na hřbet pražilo slunce, a&#160;po zádech mu běhal takový mráz, jako by ho polévala ledová voda od ramen až k&#160;zadnici. Ale nejvíc ho otravovalo, že se mu pořád třásly ruce; hlavně pravá ruka musela mít na svědomí nějakou špatnost, protože se klepala jako osika. Krucinálfagot, copak už není chlap? Stává se z&#160;něho stará baba? Zuřivě napínal svaly, popadl sklenici a&#160;sázel se, že ji bude držet klidně, jako by měl ruce z&#160;mramoru; ale ať dělal, co dělal, sklenice tancovala jako posedlá, cukala sebou napravo i&#160;nalevo a&#160;třásla se pravidelným uspěchaným pohybem. Obrátil ji tedy vztekle do sebe a&#160;hulákal, že by potřeboval takových aspoň deset a&#160;potom by udržel v&#160;rukou celý sud, ani by nemrkl. Gervaisa mu naopak říkala, aby nepil, pak že se přestane třást, ale on se jí jen smál a&#160;pil natruc celé litry, aby zas přišel do cviku; nadával na kolemjedoucí omnibusy, to kvůli nim prý rozlévá všechno po stole.</p>
			<p class="MLP-text para-style-override-1">Jednou v&#160;březnu přišel večer Coupeau promoklý na kůži. Vracel se s&#160;Perkem z&#160;Montrouge, kde si dávali úhoří polévku, cestou je chytil lijavec a&#160;oni v&#160;něm museli jít pořádný kus cesty, od akcízu ve Fourneaux až k&#160;Poissoniérské bráně. V&#160;noci dostal ošklivý kašel, byl celý červený, rozpálený horečkou a&#160;dýchal namáhavě jako děravý měch. Když ho ráno prohlédl lékař Bochových a&#160;proklepal mu záda, zavrtěl hlavou, pak odvedl Gervaisu stranou a&#160;doporučil ji, aby dala muže hned odnést do nemocnice. Coupeau měl zápal plic.</p>
			<p class="MLP-text para-style-override-1">Gervaisa se vůbec nehněvala. Kdysi by se byla radši dala rozsekat, než by svěřila muže těm řezníkům. Tenkrát po tom neštěstí v&#160;ulici Nation utratila všechny úspory, aby ho mohla sama opatrovat jako ve vatičce. Ale takové krásné city nemívají trvání, když se mužský tak ohavně spustí. Ne, dneska už si s&#160;tím nebude dělat takovou hlavu. Můžou si ho odnést, a&#160;ať si ho třeba už nechají, ona jim ještě poděkuje. Ale přece jen, když přišli s&#160;nosítky a&#160;naložili Coupeaua jako kus nábytku, zbledla jako stěna a&#160;zaťala zuby; bručela sice dál a&#160;říkala, že mu to patří, ale nemyslela to už doopravdy a&#160;byla by ve skutečnosti dala nevímco, kdyby měla v&#160;prádelníku aspoň deset franků a&#160;nemusela ho pouštět z&#160;domu. Šla ho doprovodit až k&#160;Lariboisiěrově nemocnici a&#160;dívala se, jak ho ošetřovatelé ukládají do postele na konci dlouhatánského sálu, kde leželi v&#160;řadách nemocní, v&#160;obličeji zelení jako nebožtíci, nadzvedávali se na loktech a&#160;zvědavě se dívali, jak jim nesou dalšího do party. Pěkná chcípárna to byla, jen co je pravda, čpělo to tam horečkou, div se člověk nezadusil, a&#160;vyhrávala tam taková souchotinářská muzika, že by člověk vlastní plíce vyplivl; nehledě k&#160;tomu, že to v&#160;tom sále vypadalo s&#160;těmi řadami bílých postelí jako na hřbitově Père-Lachaise, opravdovská alej hrobů. Když Gervaisa viděla, jak Coupeau leží bez hnutí na polštáři, hleděla se honem vytratit; nevěděla najednou, co by mu řekla, a&#160;v&#160;kapse neměla bohužel také nic, co by mu nechala na přilepšenou. Venku, když se octla před nemocnicí, se ještě jednou otočila a&#160;podívala se na budovu. Vzpomněla si na dávno minulé časy, kdy Coupeau stával tam nahoře až u&#160;okapové roury, kladl na střechu zinkované desky a&#160;zpíval si na sluníčku. Tehdy ještě nepil a&#160;měl pleť jako slečinka. Ona ho vyhlížela z&#160;okna hotelu Boncoeur, až ho vždycky uviděla přímo proti nebi, oba pak na sebe mávali kapesníky a&#160;posílali si vzduchem hubičky. Ano, když tam tenkrát Coupeau nahoře dělal, netušil, že pracuje pro sebe. Teď se už neprochází po střeše jako veselý uličnický vrabec, teď je tu pod střechou, vystavěl si tu hnízdo a&#160;přichází sem chcípnout jako bezvládná mátoha. Panebože, jak už jí připadá dneska vzdálený ten čas, kdy ho mívala ráda!</p>
			<p class="MLP-text para-style-override-1">Když se pozítří přišla zeptat, jak se mu daří, našla postel prázd­nou. Jedna z&#160;jeptišek jí řekla, že museli jejího muže převést do blázince u&#160;Svaté Anny, protože včera začal najednou třeštit. Ano, byl prý úplně beze smyslů, chtěl si rozbít hlavu o&#160;zeď a&#160;tak řval, že ostatní pacienti nemohli vůbec spát. Prý to má asi od pití. Alkohol mu číhal v&#160;těle, až bude ležet bezbranně na zádech se zápalem plic, a&#160;teprve teď mu vjel do nervů a&#160;zřídil mu je. Pradlena se vrátila domů celá pryč. Tak on ten její je teď blázen! To bude pěkný život, jestli ho pustí domů! Nana křičela, že si ho tam v&#160;tom špitále musejí nechat, vždyť by je obě mohl ještě zabít!</p>
			<p class="MLP-text para-style-override-1">Teprve v&#160;neděli se Gervaisa mohla vypravit ke Svaté Anně. Bylo to dlouhé cestování. Naštěstí omnibus od Rochechouartského bulváru do Glacière stavěl u&#160;špitálu. Vystoupila v&#160;ulici Santé a&#160;koupila dva pomeranče, aby nepřišla úplně s&#160;prázdnýma rukama. Byla to zas taková ohromná budova s&#160;šedivými dvory a&#160;nekonečnými chodbami, kde to páchlo starými zatuchlými léky a&#160;nebudilo to v&#160;člověku zrovna veselost. Ale když ji zavedli do jedné cely, byla překvapena, když viděla Coupeaua velmi čilého. Seděl zrovna na trůně, velmi čisté klozetové židli, která ani trochu nezapáchala. A&#160;oba se dali do smíchu, že ho tu vidí zrovna při práci, jak si větrá panímandu. Přece víme, co je to nemocný, ne? Trůnil tam jako papež a&#160;huba mu vesele jela jako dřív. To se ví, že už je mu líp, když už má tohle zase v&#160;pořádku.</p>
			<p class="MLP-text para-style-override-1">„A&#160;co ten zápal?“ zeptala se pradlena.</p>
			<p class="MLP-text para-style-override-1">„V&#160;tahu!“ odpověděl. „Vytáhli to ze mě holou rukou. Trochu ještě kašlu, ale to už je jen to poslední svinstvo, jak se to ze mě čistí.“</p>
			<p class="MLP-text para-style-override-1">A&#160;když opouštěl trůn a&#160;zalézal do postele, začal zase žertovat: „Máš dobrej nos? Nebojíš se, že z&#160;toho dostaneš kejchavku?“</p>
			<p class="MLP-text para-style-override-1">A&#160;oba se ještě víc rozveselili. V&#160;hloubi duše měli radost. Tím, že spolu žertovali o&#160;takovýchhle věcech, jen dávali najevo uspokojení po svém způsobu, bez okázalých řečí. Ten, kdo ošetřoval nemocného, ví, jaká je to radost, vidět, že už mu zase všechny životní pochody dobře slouží.</p>
			<p class="MLP-text para-style-override-1">Když byl v&#160;posteli, dala mu oba pomeranče; dojalo ho to. Byl zas velmi milý od té doby, co pil jen zdravotní čaj a&#160;co nemohl zapomínat srdce na pultech kořalen. Nakonec se odvážila s&#160;ním promluvit i&#160;o&#160;tom jeho pomatení jako za starých dobrých časů.</p>
			<p class="MLP-text para-style-override-1">„To je pravda!“ řekl a&#160;měl přitom sám ze sebe legraci. „Doopravdy jsem blbnul… Přestav si, všude jsem viděl samý krysy a&#160;běhal jsem po čtyřech, chtěl jsem jim posolit ocásek. A&#160;ty jsi mě při tom volala, nějací chlapi tě chtěli přeříznout. No zkrátka strašný voloviny. Viděl jsem strašidla za bílýho dne… Však se na to moc dobře pamatuju, palici mám ještě dobrou… Ale teď už je po všem, před spaním mám ještě všelijaký takový můry, ledacos se mi zdá, ale můry má přece každej.“</p>
			<p class="MLP-text para-style-override-1">Gervaisa u&#160;něho zůstala až do večera. Když přišel lékař v&#160;šest hodin na vizitu, poručil Coupeauovi, aby natáhl ruce. Skoro vůbec už se mu netřásly, jen takové slabé chvění zůstalo v&#160;konečcích <span>prstů.</span> Ale jak se začínalo stmívat, posedal Coupeaua pozvolna jakýsi neklid. Dvakrát se na posteli posadil a&#160;díval se na zem do tmavých koutů místnosti. Pak najednou natáhl ruku, jako by chtěl plácnout na zdi nějaké zvíře.</p>
			<p class="MLP-text para-style-override-1">„Copak se děje?“ zeptala se polekaně Gervaisa.</p>
			<p class="MLP-text para-style-override-1">„Krysy. Krysy!“ zašeptal.</p>
			<p class="MLP-text para-style-override-1">Pak, po chvíli ticha, když už pomalu usínal, začal sebou najednou házet a&#160;vyrážet nesouvislá slova: „Hergot! Vždyť mi prokoušou hadry! Potvory jedny svinský…! Nedej se! Přidrž si sukně! Dej si pozor na toho sviňáka za tebou…! Hrom do toho, teď už ji ti hajzlové převalili a&#160;přijdou si na svý…! Bando sviňácká! Mrchy jedny! Holoto jedna raubířská!“</p>
			<p class="MLP-text para-style-override-1">Rozdával facky do vzduchu, strhal ze sebe přikrývku a&#160;sbalil si ji na prsou, jako by se chtěl tím štítem chránit před útokem vousatých chlapů, které kolem sebe viděl. Přiběhl ošetřovatel a&#160;Gervaisa utekla, na smrt vyděšená tím výjevem. Ale když za pár dnů přišla znovu, byl Coupeau docela zdráv. I&#160;ty můry už ho přešly, spal pokojně jako dítě a&#160;vydržel v&#160;posteli i&#160;deset hodin bez pohnutí. a&#160;tak dovolili, aby si ho manželka odvedla domů. Jenom mu před odchodem lékař dával obvyklé rady a&#160;nabádal ho, aby o&#160;nich přemýšlel. Jestliže začne zase pít, přijde to na něho zas a&#160;potom už bude konec. Ano, záleží teď jedině na něm. Sám viděl, jak byl zas čilý a&#160;dobré mysli, když se přestal opíjet. Tak ať pěkně vede doma stejný rozumný život jako tady u&#160;Svaté Anny, může si představovat, že je pořád ještě pod dohledem a&#160;že žádné kořalny vůbec nejsou.</p>
			<p class="MLP-text para-style-override-1">„Ten pán má pravdu,“ řekla Gervaisa v&#160;omnibusu, když se vraceli do Zlatnické ulice.</p>
			<p class="MLP-text para-style-override-1">„Ano, určitě má pravdu,“ odpověděl Coupeau.</p>
			<p class="MLP-text para-style-override-1">Potom chvilku uvažoval a&#160;dodal: „Ale víš, sem tam nějaká ta sklenička přece nemůže člověka zabít. Po tom se jenom líp tráví.“</p>
			<p class="MLP-text para-style-override-1">A&#160;ještě večer si dal malou skleničku kořalky pro vytrávení. Celý týden však vydržel být dost rozumný. Byl vlastně v&#160;hloubi duše velký strašpytel a&#160;neměl zrovna chuť skončit v&#160;blázinci. Ale náruživost v&#160;něm přece jen pozvolna vítězila, první sklenička ho volky nevolky vedla ke druhé, třetí, čtvrté, a&#160;než uplynulo čtrnáct dní, pil už zase svou obvyklou dávku, půl litru utrejchu denně. Gervaisa měla takový vztek, že by ho byla nejradši ztloukla. Ona, prosím, byla tak hloupá a&#160;představovala si, když ho viděla tam v&#160;ústavu tak mírného a&#160;rozumného, že začne znovu spořádaný život! Zas jedna radost je tatam, a&#160;tohle už byla určitě poslední! Ano, teď, když už ho nemůže napravit nic, ani ten strach, že na to brzo pojde, teď se ani ona nebude v&#160;ničem omezovat, na to může vzít každý jed. Ať to jde v&#160;domácnosti od deseti k&#160;pěti, jí už to bude úplně fuk; a&#160;bude si taky užívat každého potěšení, které se jí naskytne. A&#160;tak začalo znovu peklo, pozvolné upadání stále hloub a&#160;hloub do bahna, bez jediné naděje, že už někdy bude líp. Když někdy Nanu táta zpohlavkoval, říkala vztekle, proč si toho dobytka radši nenechali ve špitále. Jen co prý si začne vydělávat peníze, nakoupí mu kořalky, aby dřív chcípnul. Gervaisa se také jednou rozzuřila, když Coupeau začal litovat, že se s&#160;ní oženil. Ona že mu přinesla do manželství jen to, co zbylo po jiných? Že ji sebral na chodníku a&#160;ona ho nalákala tím, že se tvářila jako nevinná holčička? No tohleto už, krucinál, přestává všechno! To je ale od něho drzost! Co slovo, to lež. Ona ho přece nechtěla, tak je to! Plazil se jí u&#160;nohou, aby si ho vzala, kdežto ona mu přece rozmlouvala, aby si to dobře rozmyslel. Kdyby k&#160;tomu dneska mělo dojít znovu, to se ví, že by řekla ne! Namouduši by si nechala radši ruku uříznout! Ano, přišla o&#160;věnec už předtím, než ho poznala; ale pracovitá ženská bez věnce stojí desetkrát za víc než takový lajdák a&#160;ničema, který špiní svou čest a&#160;čest celé rodiny po všech možných putykách. Ten den se u&#160;Coupaeuů poprvé doopravdy seprali; a&#160;řezali se tak důkladně, že na to prasklo jedno staré paraple a&#160;koště.</p>
			<p class="MLP-text para-style-override-1">A&#160;Gervaisa dostála slovu. Začala se spouštět ještě víc, ještě častěji vynechávala práci, dokázala proklábosit celé dny a&#160;v&#160;prádelně byla líná jako valach. Když jí něco vypadlo z&#160;ruky, nechala to na zemi, co by se shýbala, však on to někdo sebere. Ručičky jí začínaly jít od práce. Šetřila si to svoje sádlo. Na všechno kašlala a&#160;pometlo vzala do ruky jen tehdy, když už o&#160;smetí zakopávala. Lorilleuxovi si teď okázale zacpávali nosy, když šli kolem jejího bytu. Smrad jako z&#160;hnojiště, říkávali. Sami si žili pěkně schovaní tam na konci chodby a&#160;nechtěli nic vědět o&#160;vší té bídě, která řádila v&#160;tomto koutě domu; zamykali se, aby náhodou nemuseli někomu půjčit pět franků. Ach, ti měli srdíčko jako ze zlata, laskaví sousedé, jen co je pravda! Ano, já nic, já muzikant. Stačilo zaklepat a&#160;požádat o&#160;sirky, o&#160;špetku soli, o&#160;trošku vody, a&#160;člověk si mohl být jist, že mu přibouchnou dveře před nosem. A&#160;přitom měli jazyk jako zmije. Když měli pomoci bližnímu, to se rozkřikovali, že se o&#160;druhé nikdy nestarají; ale když šlo o&#160;to, někoho pomlouvat, to se o&#160;něho starali od rána do večera. Zavřeli se na závoru, na dveře pověsili ještě přikrývku, aby zakryli všechny štěrbiny i&#160;klíčovou dírku, a&#160;pásli se na klepech; přitom ani na chvíli nespouštěli zlaté drátky z&#160;rukou. Nejvíc jim lahodilo, jak se ta pajda spustila, o&#160;tom dokázali příst celý den jako kocouři, když je někdo hladí. Ta to dopracovala, taková bída, lidičky, s&#160;tou to ale vzalo konec! Číhali, až půjde nakupovat, a&#160;pochechtávali se, jaký malý kousek chleba si nese pod zástěrou. Počítali dny, kdy neměla co dát do úst. Věděli přesně, kolik je u&#160;ní prachu, kolik zůstalo neumytých talířů, jediný další příznak úpadku, bídy a&#160;vzrůstající lenosti jim neušel. A&#160;ty její šaty, podívejte na ty odporné cáry, ty už by ani hadrářka na ulici nesebrala! Panebože, pěkně jí teče do bot, té krásné blondýnce, té ctnostné paničce, co tenkrát vrtěla zadkem v&#160;tom svém honosném modrém krámě. Vidíte, kam to vede, když si někdo potrpí na mlsotu, má rád likéry a&#160;pořádá žranice. Gervaisa tušila, že si na ní asi dávají záležet, a&#160;někdy si zula střevíce a&#160;šla poslouchat za dveře; ale přikrývka byla příliš tlustá, neslyšela nic. Jen jednou zaslechla, jak jí říkají „ta ceckatá“, zřejmě proto, že měla vpředu trochu příliš vzdutý živůtek, i&#160;když jinak z&#160;té špatné stravy byla pomalu kost a&#160;kůže. Ostatně, říkala si, ať jí někam vlezou; mluvila s&#160;nimi sice dál, protože se chtěla vyhnout nepříjemnostem; nečekala od těch špinavců už dávno nic dobrého, ale neměla už ani sílu jim odseknout a&#160;usadit je tak, aby na ni zůstali hloupě čučet. A&#160;pak, vždyť je to přece fuk! Nechtěla už nic jiného než sem tam nějaký ten požiteček, sedět v&#160;klidu a&#160;točit si palci, a&#160;hnout sebou, jen když šlo o&#160;to, dobře se pomět.</p>
			<p class="MLP-text para-style-override-1">Jednou v&#160;sobotu jí Coupeau slíbil, že ji zavede do cirkusu. Podívat se na krasavice, jak jezdí tryskem na koních a&#160;proskakují papírovými kruhy, to aspoň stojí za trochu té námahy. Coupeau zrovna celých čtrnáct dní pracoval a&#160;mohl se praštit přes kapsu; dokonce prý půjdou na večeři někam do restaurace, protože Nana přijde až pozdě večer, mají v&#160;dílně nějakou zakázku, která spěchá. Ale v&#160;sedm hodin Coupeau nikde; odbilo osm, ještě se neukázal. Gervaisa zuřila. To ten její mazavka určitě prochlastává celou mzdu s&#160;kumpány někde v&#160;kořalně. Vyprala si čepeček a&#160;od rána se namáhala se spravováním děr ve starých šatech, aby byla aspoň trochu k&#160;světu. Konečně kolem deváté, na smrt vyhladovělá a&#160;modrá vzteky, se odhodlala seběhnout dolů a&#160;vypravila se hledat Coupeaua po okolních hospodách.</p>
			<p class="MLP-text para-style-override-1">„Hledáte muže?“ křikla na ni paní Bochová, když viděla, jak se tváří. „Ten je u&#160;starého Colomba. Manžel si tam s&#160;ním zrovna před chvilkou dával třešně v&#160;rumu.“</p>
			<p class="MLP-text para-style-override-1">Poděkovala. Rozběhla se najisto a&#160;už se chystala, jak na Coupeaua vyjede. Drobounce mžilo a&#160;to jí při té nedobrovolné procházce na vzteku neubralo. Ale když přišla před putyku, rázem se uklidnila a&#160;řekla si, že musí jednat opatrně; dostala strach, že by si to sama odskákala, kdyby muže popudila. Kořalna zářila, všechny plynové lampy hořely bělostným světlem jako slunce, kolem zdí se měňavě leskly barevné láhve a&#160;sklenice. Zůstala chvíli stát na chodníku, nakloněna kupředu, s&#160;obličejem přitisknutým na výkladní skříň, a&#160;mezi vystavenými sklenicemi se dívala dovnitř na Coupeaua. Seděl až v&#160;zadu u&#160;malého zinkem pobitého stolku s&#160;nějakými kumpány, všichni byli stěží k&#160;rozeznání v&#160;tom modrém kouři z&#160;dýmek, a&#160;protože jejich hulákání nebylo slyšet, vypadali velmi směšně, jak rozhazovali rukama, vystrkovali bradu a&#160;kulili oči. Jak je to, propánaboha, možné, že mužští opouštějí svoje ženy a&#160;svoje domovy kvůli tomu, aby seděli zavření v&#160;takovéhle díře k&#160;zadušení? Déšť jí stékal za krk; vzchopila se a&#160;odešla dál na bulvár, trochu si to rozmyslet, protože najednou ztratila kuráž vejít dovnitř. Ten by ji, panečku, pěkně přivítal, vždyť přece odjakživa nesnáší, aby za ním někdo lezl do hospody. A&#160;pak, namouduši, tohle se jí věru nezdá vhodné místo pro počestnou ženskou. Ale když se pod promočenými stromy začínala čím dál tím víc třást zimou, napadlo ji, že si takhle určitě užene pěkné nastuzení; pořád ještě váhala. Dvakrát se vrátila zpátky před kořalnu, znovu přitiskla obličej k&#160;výkladní skříni a&#160;vztekle se dívala, jak ti zatracení ochlastové pořád ještě sedí pěkně v&#160;suchu a&#160;nepřestávají hulákat a&#160;popíjet. Zářivé světlo z&#160;putyky se odráželo na dláždění v&#160;kalužích, na nichž vyskakovaly malé bublinky od padajícího deště. Pokaždé, když se dveře otevřely a&#160;zase zapadly s&#160;klapnutím mosazného kování, Gervaisa honem utekla a&#160;brodila se v&#160;kalužích. Až si najednou řekla, že je hloupá, otevřela dveře a&#160;šla rovnou ke stolu, kde Coupeau seděl. Nakonec co na tom, vždyť sem přece jde za mužem; a&#160;má na to plné právo, protože jí slíbil, že ji dnes večer vezme do cirkusu. Ať se děje, co chce, ona se nehodlá rozmočit na chodníku jako kus mýdla.</p>
			<p class="MLP-text para-style-override-1">„A&#160;hele, to je moje stará!“ křikl klempíř a&#160;rozkuckal se smíchy. „No ne, to se ale povedlo, ta je srandovní, co? No nemám pravdu? Není srandovní?“</p>
			<p class="MLP-text para-style-override-1">Všichni se smáli, Perko, Telecí nožička i&#160;Nevymáchaná huba zvaný Duha. Ano, připadalo jim to strašně k&#160;smíchu, aniž řekli proč. Gervaisa zůstala trochu zakřiknutě stát. Zdálo se jí, že je Coupeau dobře naložený, a&#160;tak se odvážila říci: „Víš, máme přece jít do toho cirkusu. Musíme honem dělat, snad ještě přijdeme včas, abychom něco viděli.“</p>
			<p class="MLP-text para-style-override-1">„Když já nemůžu vstát, jsem tady přilepený! No namouduši!“ odpověděl Coupeau, který se pořád zubil od ucha k&#160;uchu. „Jen to zkus, uvidíš; zatáhni mě za ruku, ale pořádně, hergot, ze všech sil! Ještě víc, no tak, hej rup! Vidíš, ten starej rošťák Colombe mě tady k&#160;tý lavici přišrouboval!“</p>
			<p class="MLP-text para-style-override-1">Gervaisa to přijala jako dobrý žert a&#160;tahala ze všech sil; když mu konečně ruku pustila, připadal ten vtip kamarádům tak povedený, že se vrhli jeden na druhého, strkali do sebe rameny a&#160;hýkali jako osli, když je hřebelcují. Klempíř měl hubu rozšklebenou takovým smíchem, že mu bylo vidět až do chřtánu.</p>
			<p class="MLP-text para-style-override-1">„Ale jdi, ty moulo!“ řekl nakonec. „Můžeš si k&#160;nám přece na chvíli taky přisednout, ne? Je tady člověku líp než čvachtat se venku v&#160;tom dešti… No, nepřišel jsem domů, tak jsem nepřišel; co má být. Měl jsem neodkladné jednání. Když budeš dělat dlouhý ksichty, nic tím nespravíš… Sesedněte se trochu, mládenci!“</p>
			<p class="MLP-text para-style-override-1">„Kdyby si mně milostpaní chtěla sednout na klín, bylo by to měkčí!“ nabídl se dvorně Perko.</p>
			<p class="MLP-text para-style-override-1">Aby tu tak nápadně nestála, vzala Gervaisa židli a&#160;sedla si na tři kroky od stolu. Podívala se, co to mužští pijí, byla to nejsilnější kořalka a&#160;svítila ve sklenicích jako zlato. Na stole jí byla rozlitá loužička a&#160;Nevymáchaná huba zvaný Duha do ní při řeči namáčel prst a&#160;psal po stole velkými písmeny ženské jméno <span class="MLP-znak-kurziva-11b">Eulálie</span>. Telecí nožička jí připadal hrozně sešlý, byl vyzáblý jako tyčka. Perkovi zas kvetl nos, opravdová burgundská modrá jiřina. Všichni čtyři byli strašně špinaví, odporně zaneřáděné vousy měli rozježené jako kartáče na vytírání nočníků, nestydatě vystavovali na odiv rozedrané kazajky a&#160;natahovali umouněné pracky se špínou za nehty. Přitom však, pravda, se s&#160;nimi ještě mohl člověk ukázat před lidmi, protože se chovali pořád slušně, i&#160;když tu pařili už od šesti hodin; měli v&#160;hlavě zrovna tolik, kolik je třeba. Gervaisa si všimla dvou jiných mužských, kteří se nalévali u&#160;pultu, ti už byli tak zlinkovaní, že si obraceli skleničky pod bradu a&#160;polévali si košile v&#160;přesvědčení, že si proplachují hrdla. Starý tlouštík Colombe natahoval své dlouhé ruce, před nimiž měl každý v&#160;podniku respekt, a&#160;naléval klidně další rundy. Bylo tu hrozné dusno, kouř z&#160;dýmek stoupal do oslepujícího světla plynových hořáků, vířil pod stropem jako prach a&#160;zahaloval všechny hosty do neustále houstnoucího mračna. A&#160;z&#160;toho mračna se ozýval ohlušující kravál, směsice chraplavých hlasů, cinkání skleniček, nadávek, a&#160;občas do toho zaduněly jako výbuch rány pěstí do stolu. Však se také Gervaisa tvářila jako kakabus; taková­hle podívaná není nic pro ženskou, zvlášť pro takovou, která na to není zvyklá. Dusila se, oči ji pálily a&#160;hlavu měla těžkou jen od alkoholových výparů, kterých byla místnost plná. Pak měla najednou podivný zneklidňující pocit něčeho ještě horšího za zády. Otočila se a&#160;uviděla destilační přístroj, tu mašinu na opíjení pod skleněnou střechou úzkého dvorku a&#160;otřásající se s&#160;tlumeným hukotem jako pravá ďábelská kuchyně. Večer vypadaly ty její hadice ještě pochmurněji, jak na všech jejich vypouklinách svítily široké červené odlesky. A&#160;stín přístroje vykresloval na protější zdi všelijaké nejohavnější tvary, postavy s&#160;ocasy anebo obludy otevírající tlamy, jako by chtěly pohltit celý svět.</p>
			<p class="MLP-text para-style-override-1">„Poslouchej, ty káčo hubatá, přestaň už dělat takový ksichty!“ křikl na ni najednou Coupeau. „Víš, že u&#160;nás každýho, kdo kazí legraci, posíláme do hajzlíčku! Co si dáš k&#160;pití?“</p>
			<p class="MLP-text para-style-override-1">„Kdepak, nic, nic!“ odpověděla pradlena. „Vždyť jsem ještě nevečeřela!“</p>
			<p class="MLP-text para-style-override-1">„Tím spíš si musíš něco dát, takovej lok člověka posilní!“</p>
			<p class="MLP-text para-style-override-1">Ale protože se Gervaisa pořád ještě mračila, vložil se do toho Perko a&#160;začal zas dvorně: „Milostivá má asi ráda něco sladkého, ne?“ zablábolil.</p>
			<p class="MLP-text para-style-override-1">„Především mám ráda, když se chlapi neožírají!“ odsekla mu zlostně. „Ano, mám ráda, když muž přinese vejplatu domů, a&#160;taky aby dodržel slovo, když něco slíbí.“</p>
			<p class="MLP-text para-style-override-1">„Aha, tak tohleto tě pořád tak žere?“ řekl klempíř, nepřestávaje se zubit. „Ty chceš svůj podíl z&#160;vejplaty, co? Tak proč si, ty huso hloupá, taky něco nedáš? Jen si dej, na tom nemůžeš prodělat!“</p>
			<p class="MLP-text para-style-override-1">Upřeně se na něho podívala, zatvářila se naprosto vážně a&#160;na čele se jí udělala zlověstná vráska. Odpověděla pomalu a&#160;zamyšleně: „Máš vlastně pravdu. To je dobrý nápad. Takhle aspoň ty peníze propijeme spolu.“</p>
			<p class="MLP-text para-style-override-1">Telecí nožička se zvedl a&#160;šel jí pro skleničku anýzovky. Přisunula si židli a&#160;usadila se u&#160;stolu. Když srkala tu anýzovku, přišla jí najednou na mysl vzpomínka, jak tu tenkrát jedla švestku v&#160;rumu, ještě když se jí Coupeau dvořil; bylo to tak dávno, seděli tenkrát tamhle u&#160;dveří. Tehdy snědla jen švestku a&#160;rum nechala. A&#160;teď, teď se pouští do likérů. Bože, však ona se zná, nemá vůli, na vařené nudli by ji utáhl. Stačilo by ji jen trochu postrčit a&#160;dala by se na pití, spadla by do toho rovnou po hlavě. Dokonce jí ta anýzovka výborně chutná, jenom je trochu moc sladká, až protivně sladká. Usrkávala ze skleničky a&#160;poslouchala, jak Nevymáchaná huba zvaný Duha vykládá o&#160;své holce, tlusté Eulálii, co prodává na ulici ryby. Zatraceně mazaná ženská je to, vyčmuchá ho, potvora, v&#160;každé putyce, když jede s&#160;tou svou károu kolem. Nic nepomůže, že ho kumpáni varují a&#160;schovávají, pokaždé ho načapá, a&#160;zrovna včera mu dokonce omlátila platejsa o&#160;hubu, že prý ho naučí nechodit do práce. No to je teda namouduši legrace. Telecí nožička a&#160;Perko se smáli, až se za břicho popadali, a&#160;plácali Gervaisu po ramenou; <span>ta se</span> nakonec také rozesmála, jakoby proti své vůli, jako by ji někdo lechtal. Radili jí, aby to udělala jako ta tlustá Eulálie, aby si přinesla žehličku a&#160;na pultu v&#160;kořalně vyžehlila Coupeauovi uši.</p>
			<p class="MLP-text para-style-override-1">„Děkuju, nechci!“ křičel Coupeau a&#160;držel dnem vzhůru skleničku, kterou Gervaisa mezitím dopila. „Tys to ale vyzunkla! Koukejte, panstvo, ta má tah!“</p>
			<p class="MLP-text para-style-override-1">„Milostivá si dá ještě jednu?“ zeptala se Nevymáchaná huba zvaný Duha.</p>
			<p class="MLP-text para-style-override-1">Ne, už nechce. Ale přece jen váhala. Z&#160;té anýzovky se jí dělalo mdlo. Nejraději by si dala něco ostřejšího, aby si spravila žaludek. A&#160;dívala se po očku za sebe na tu mašinu na chlast. Ten zatracený hrnec, bachratý jako břicho tlusté kotlářky, s&#160;tím protáhlým nosem, který se všelijak kroutil, v&#160;ní budil chuť a&#160;zároveň strach, až jí z&#160;toho šel po zádech mráz. Ano, vypadá to úplně jako kovové vnitřnosti nějaké obludné čarodějnice, která kapku po kapce vypouští ze střev oheň. Pěkný pramen jedu, jen co je pravda, s&#160;touhletou výrobou se měli schovat někde ve sklepě, tak je nestydatá a&#160;ohavná! Ale přesto přese všechno by byla nejraději strčila nos až dovnitř, načichala se té vůně a&#160;okusila ten neřád, i&#160;kdyby si po něm měla spálit jazyk, až by se jí sloupal jako pomeranč.</p>
			<p class="MLP-text para-style-override-1"><span>„A&#160;co vy to vlastně pijete?“ zeptala se potměšile mužských a&#160;oči jí zasvítily při pohledu na tu krásnou zlatou barvu v&#160;jejich skleničkách.
„Víš, stará,“ odpověděl Coupeau, „tohleto je utrejch strejce Colomba… Jen ze sebe nedělej jelimánka! Však my ti dáme ochutnat.“</span></p>
			<p class="MLP-text para-style-override-1">Když jí přinesli skleničku ostré kořalky a&#160;když se hned po prvním doušku rozkašlala, začal se klempíř plácat do stehen a&#160;rozkřikl se:</p>
			<p class="MLP-text para-style-override-1">„Tak co tomu říkáš? Nějak ti to vyrazilo dech! Musíš to do sebe obrátit všechno najednou! Každou skleničkou ušetříš šest franků na doktorovi.“</p>
			<p class="MLP-text para-style-override-1">Po druhé skleničce už Gervaisa přestala cítit hlad, který ji předtím tolik svíral. Teď už se s&#160;Coupeauem usmířila, už se na něho nezlobila, že nedodržel slovo. Půjdou do cirkusu někdy jindy, vždyť to nakonec není nic zvláštního, takoví komedianti na koních. Tady u&#160;starého Colomba neprší, a&#160;i když se v&#160;té kořalce rozplývá celá výplata, člověk si ji aspoň vrazí do žaludku a&#160;vypije ji průzračnou a&#160;krásně lesklou jako tekuté zlato. Ať jí všichni vlezou na záda! Beztak má v&#160;životě tak málo radostí, a&#160;pak, při tomhle jí aspoň může být útěchou, že roztáčí prachy s&#160;Coupeauem napolovic. Když je jí tu dobře, proč by tady nezůstala? Teď by mohli třeba z&#160;kanonů střílet, ona se odtud nehne; nerada se hýbe, když už se jednou uvelebí. Tetelila se tu pěkně v&#160;teplíčku, živůtek se jí lepil na záda a&#160;po těle se jí rozléval takový blažený pocit, že se jí ani rukama nechtělo pohnout. Smála se bez důvodu, lokty měla na stole a&#160;oči zamžené; nejvíc ji bavili dva hosté, jeden takový hromotluk a&#160;druhý skrček, seděli u&#160;sousedního stolu a&#160;byli tak opilí, že se pořád objímali a&#160;líbali. Ano, smála se celé té putyce, smála se kulatému obličeji starého Colomba, vypadajícímu jako kastrol sádla, smála se okolním hostům, kteří kouřili z&#160;těch jejich zapékaček, hulákali a&#160;plivali, smála se velkým plamenům plynových hořáků, které se blýskavě odrážely v&#160;zrcadlech a&#160;na lahvích s&#160;kořalkou. Zápach už jí tu vůbec nevadil, naopak, šimralo ji to v&#160;nose a&#160;zdálo se jí, <span>že to</span> tu pěkně voní. Víčka se jí trochu přivírala, dech se jí krátil, ale nedusila se, vychutnávala rozkoš z&#160;lenivé dřímoty, která ji pomalu přepadla. Po třetí skleničce jí klesla brada do dlaní a&#160;viděla už jen Coupeaua a&#160;jeho kumpány. Seděla těsně proti nim, jejich dech ji hřál na tvářích a&#160;dívala se jim na špinavé brady, jako by na nich chtěla spočítat všechny chlupy. Teď už byli všichni úplně namol. Perko seděl mlčky s&#160;dýmkou v&#160;zubech, slintal, tvářil se vážně a&#160;vypadal jako podřimující vůl, Telecí nožička vykládal něco o&#160;tom, jak dovede jedním lokem vytáhnout celou litrovou láhev, najednou prý ji do sebe obrátí, až je vidět na dno. Nevymáchaná huba zvaný Duha došel k&#160;pultu pro kolo Štěstěny a&#160;hrál teď s&#160;Coupeauem o&#160;skleničky.</p>
			<p class="MLP-text para-style-override-1">„Dvě stě…! Ty máš ale kliku, pokaždý ti vyjde vysoký číslo!“</p>
			<p class="MLP-text para-style-override-1">Pero kola skřípalo a&#160;soška Štěstěny, velká červená žena, přikrytá skleněným poklopem, se točila tak rychle, že bylo uprostřed vidět už jen kulatou červenou skvrnu jako skvrnu od vína.</p>
			<p class="MLP-text para-style-override-1">„Tři sta padesát…! To jsi do toho musel strčit, ty zatracenej lumpe! A&#160;vůbec, dej mi pokoj, já už nehraju!“</p>
			<p class="MLP-text para-style-override-1">A&#160;Gervaisa se začala zajímat o&#160;kolo Štěstěny. Pila teď jako duha a&#160;říkala Perkovi „ty můj synátore“. Mašina na chlast za ní pracovala bez ustání dál a&#160;hučela jako podzemní potok. Gervaisa byla zoufalá, že ji nemůže zastavit, celou vypít, měla na ni najednou nesmírný vztek, popadala ji chuť skočit na destilační přístroj jako na nějaké zvíře, ukopat ho podpatkem a&#160;rozdupat mu břicho. Všechno se jí před očima zamotalo, viděla, jak se přístroj hýbe, cítila, jak ji popadá těmi svými měděnými pařáty a&#160;potok kořalky jí teď protéká celým tělem.</p>
			<p class="MLP-text para-style-override-1">Potom se s&#160;ní celá místnost začala točit a&#160;plynové lampy se míhaly jako létavice. Gervaisa byla úplně namol. Slyšela, jak se Nevymáchaná huba zvaný Duha zuřivě hádá s&#160;tím starým vydřiduchem Colombem. Zatracený zloděj, ten hospodský, to jim asi dělal čárky vidličkou, že je jich tolik, ne? Ale nejsou jelimánci, aby se dali oškubat. Najednou však byla nějaká strkanice, ozval se křik a&#160;rámus poražených stolů. To starý Colombe bez okolků vyhazoval celou společnost ven, jediným mávnutím ruky. Ještě za dveřmi mu nadávali a&#160;hulákali na něho, že je starý syčák. Pořád ještě pršelo a&#160;fičel ledový vítr. Gervaisa ztratila Coupeaua, pak ho našla a&#160;zase znovu ztratila. Chtěla domů a&#160;hmatala po krámech, aby našla cestu. Strašně se divila, že je najednou taková tma. Na rohu ulice Poissoniěre si dřepla do stružky u&#160;chodníku a&#160;myslela, že je v&#160;prádelně. Ze vší té vody, která tu kolem ní tekla, se jí točila hlava a&#160;bylo jí nanic. Konečně přišla k&#160;domu a&#160;proběhla honem kolem dveří vrátnice, ale stačila zřetelně zahlédnout, jak tam seděli u&#160;stolu Poissonovi s&#160;Lorilleuxovými a&#160;jak se znechuceně ušklíbali, když ji viděli takhle zřízenou.</p>
			<p class="MLP-text para-style-override-1">Nikdy nevěděla, jak se dostala do šestého poschodí. Nahoře, když vešla do chodby, jí přiběhla naproti s&#160;otevřenou náručí malá Lalie, která ji slyšela jít po schodech; něžně se usmívala a&#160;říkala: „Paní Gervaiso, tatínek není doma, pojďte se podívat, jak mi děti krásně spinkají… Jsou takové roztomilé!“</p>
			<p class="MLP-text para-style-override-1">Ale když uviděla tupý, opilý obličej pradleny, zděšeně ucouvla a&#160;začala se celá třást. Znala už moc dobře ten dech, páchnoucí kořalkou, ten bezvýrazný pohled, ta křečovitě stažená ústa. Gervaisa kolem ní beze slova vrávoravě přešla, zatímco holčička, stojíc ve dveřích, ji mlčky sledovala tím svým vážným pohledem černých očí.</p>
		</div>
</body>
</html>