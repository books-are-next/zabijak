<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zabijak-9</title>
		<link href="../Styles/zabijak_idstyles.css" rel="stylesheet" type="text/css"/>
	</head>
	<body id="zabijak" xml:lang="cs-CZ">
		<div>
			<p id="toc_marker-8" class="MLP-uroven2-kapitola para-style-override-1">8</p>
			<p class="MLP-text-bez1radku para-style-override-1">Příští sobotu přišel Couepau na večeři a&#160;kolem desáté přivedl domů Lantiera. Dali prý si spolu skopové nožičky u&#160;Thomase na Montmartru.</p>
			<p class="MLP-text para-style-override-1">„Nesmíš nás hubovat, paničko!“ prohlásil klempíř. „Byli jsme pěkně hodní, jak vidíš… Jo, když jsem s&#160;ním, tak o&#160;mě nemusíš mít starost! Ten by člověka leda přivedl na dobrou cestu!“</p>
			<p class="MLP-text para-style-override-1">A&#160;vykládal, jak se potkali v&#160;Rochechouartské ulici. Po večeři pak nechtěl Lantier ani zajít na skleničku do kavárny <span class="MLP-znak-kurziva-11b">U&#160;Černé koule</span> a&#160;říkal, když prý je člověk ženatý a&#160;má takovou hodnou a&#160;počestnou ženu, nemá se potloukat po hospodách. Gervaisa to poslouchala a&#160;usmívala se. Ani ji nenapadlo hubovat, kdepak, byla v&#160;příliš velkých rozpacích. Od oné večeře, pravda, čekala, že se jí bývalý milenec dřív nebo později zase ukáže; ale v&#160;tuhle pozdní hodinu, když už se chystala na lůžko, ji nenadálý příchod obou mužů velmi překvapil; rozechvělýma rukama si uvazovala drdol, který už měla rozpuštěný na zádech.</p>
			<p class="MLP-text para-style-override-1">„Poslouchej,“ začal zase Coupeau, „když byl tak slušný, že nechtěl nic pít venku, tak nám musíš něco nalít… To doopravdy musíš!“</p>
			<p class="MLP-text para-style-override-1">Dělnice už dávno odešly a&#160;matka Coupeauová s&#160;Nanou šla před chvíli spát. Gervaisa už zrovna zavírala okenici, když se mužští objevili, ale teď nechala krám otevřený a&#160;přinesla na stůl skleničky a&#160;láhev s&#160;trochou koňaku. Lantier zůstal stát a&#160;nechtěl ji přímo oslovit. Ale když mu nalévala, vykřikl: „Prosím vás, milostpaní, jenom slzu!“</p>
			<p class="MLP-text para-style-override-1">Coupeau se na ně podíval a&#160;řekl jim rovnou, co si myslí. Přece se nebude takhle pitomě upejpat! Co bylo, to bylo, ne? Kdyby se lidi měli na sebe zlobit ještě po devíti nebo deseti letech, to by se pak člověk nemohl nakonec vůbec s&#160;nikým stýkat! Ne, ne, on je upřímný, co na srdci, to na jazyku. Především ví, s&#160;kým má co dělat, s&#160;hodnou ženskou a&#160;s&#160;poctivým chlapem, ne? On je bez starostí, zná přece jejich počestnost.</p>
			<p class="MLP-text para-style-override-1">„To se ví… Samozřejmě…,“ zakoktala Gervaisa a&#160;ani přitom nevěděla, co říká.</p>
			<p class="MLP-text para-style-override-1">„Teď je pro mě jako sestra, nic jiného než sestra!“ zašeptal také Lantier.</p>
			<p class="MLP-text para-style-override-1">„Podejte si ruku, mordyje, a&#160;ať nám lidi vlezou na záda!“ rozkřikl se Coupeau. „Když má člověk tohle v&#160;palici, je bohatší než všichni milionáři. Já kladu přátelství nade všecko, protože přátelství je přátelství a&#160;nad to není!“</p>
			<p class="MLP-text para-style-override-1">Tloukl se pěstí do žaludku a&#160;vypadal tak dojatě, že ho museli chlácholit. Všichni tři si beze slova přiťukli a&#160;vypili skleničku. Teď si mohla Gervaisa teprve Lantiera dobře prohlédnout, protože tenkrát o&#160;svém svátku ho viděla jen jako v&#160;mlze. Ztloustl, zesílil a&#160;zkulatěl, nohy a&#160;ruce měl těžké, protože měl malou postavu. Ale jeho obličej měl pořád ještě hezké rysy, třebaže byl naduřelý od povalečského života; a&#160;protože si Lantier pořád ještě pečlivě pěstoval tenký knír, vypadal právě na svůj věk: pětatřicet. Toho dne měl na sobě šedé kalhoty, tmavomodrý svrchník jako nějaký pán, a&#160;na hlavě buřinku; dokonce měl i&#160;hodinky se stříbrným řetízkem, na němž visel prsten, asi nějaká památka.</p>
			<p class="MLP-text para-style-override-1">„Musím už jít,“ řekl, „bydlím až v&#160;horoucích peklech.“</p>
			<p class="MLP-text para-style-override-1">Už byl na chodníku, ale klempíř ho ještě zavolal zpátky; musel slíbit, že se u&#160;nich zase zastaví, kdykoliv půjde okolo. Gervaisa mezitím někam tiše zmizela, teď se vrátila a&#160;strkala před sebou rozespalého Štěpána, jen tak v&#160;košili. Chlapec se usmíval a&#160;protíral si oči. Ale když uviděl Lantiera, zůstal rozpačitě stát, začal se třást a&#160;díval se vylekaně na matku a&#160;na Coupeaua.</p>
			<p class="MLP-text para-style-override-1">„Nepoznáš tohohle pána?“ zeptal se Coupeau.</p>
			<p class="MLP-text para-style-override-1">Chlapec svěsil hlavu a&#160;neodpověděl. Pak nepatrně přikývl, že toho pána poznává.</p>
			<p class="MLP-text para-style-override-1">„Tak nestůj tady jako trdlo a&#160;jdi mu dát pusu!“</p>
			<p class="MLP-text para-style-override-1">Lantier se tvářil vážně a&#160;klidně čekal. Když se Štěpán odhodlal přijít blíž, sklonil se, nastavil obě tváře a&#160;sám také políbil kluka na čelo. Tu se teprve Štěpán odvážil na otce podívat. Ale najednou se rozplakal a&#160;utekl jako pominutý, až se mu košile plandala kolem nohou. Coupeau ho huboval, že se chová jako vesnické nemehlo.</p>
			<p class="MLP-text para-style-override-1">„To je jenom z&#160;rozrušení,“ omlouvala ho Gervaisa, sama také celá bledá rozčilením.</p>
			<p class="MLP-text para-style-override-1">„Jinak je moc hodný a&#160;tichý, víte,“ vysvětloval Coupeau. „Však uvidíte, jak jsem ho vycepoval… On si na vás zvykne. Musí jen napřed každého poznat… Zkrátka, už jenom kvůli tomuhle klukovi jsme nemohli zůstat rozhněvaní, viďte? Měli jsme to kvůli němu udělat už dávno, protože já bych si radši dal uříznout hlavu, než abych bránil otci navštěvovat svoje dítě.“</p>
			<p class="MLP-text para-style-override-1">Potom nadhodil, že by se ta flaška koňaku měla dorazit. Znovu si všichni tři přiťukli. Lantier se ničemu nedivil a&#160;zachovával obdivuhodný klid. Než odešel, chtěl ještě klempíři oplatit zdvořilost a&#160;nedal jinak, než že mu pomůže zavřít krám. Potom si čistotně oprášil ruce a&#160;popřál manželům dobrou noc.</p>
			<p class="MLP-text para-style-override-1">„Vyspěte se dobře. Já zkusím ještě chytit omnibus… A&#160;na shledanou, já tedy zase brzo přijdu!“</p>
			<p class="MLP-text para-style-override-1">Od toho večera se Lantier ukazoval v&#160;Zlatnické ulici často. Při­cházel, když byl klempíř doma, a&#160;hned ode dveří se ho ptal, jak se mu vede, jako by chtěl dát okázale najevo, že sem jde jen kvůli němu. Pak se posadil zády k&#160;výkladní skříni, vždycky ve svrchníku, vyholený a&#160;učesaný, zdvořile se bavil a&#160;choval se jako vzdělaný člověk. Tak se Coupeauovi postupně dověděli všechny podrobnosti o&#160;jeho životě. V&#160;posledních osmi letech prý byl nějaký čas ředitelem továrny na klobouky, a&#160;když se ho ptali, proč toho tedy nechal, nadhodil jen vyhýbavě něco o&#160;machinacích jednoho společníka, krajana, takového darebáka, který celý podnik roztočil se ženskými. Ale titul bývalého šéfa továrny lpěl na celé jeho osobě jako nějaké šlechtictví, které už mu nemůže nikdo vzít. Ustavičně říkal, že teď má v&#160;proudu báječnou věc, jenom už to podepsat, veliké kloboučnické firmy prý mu mají zařídit vlastní podnik a&#160;svěří mu obrovské obchody. Zatím nedělal vůbec nic, jen se procházel na sluníčku s&#160;rukama v&#160;kapsách jako velký pán. Když si někdy přesto postěžoval a&#160;někdo se odvážil mu nadhodit, že v&#160;té a&#160;v&#160;té továrně hledají dělníky, jenom se soucitně usmál; nemá prý chuť chcípat hlady a&#160;dřít přitom na jiné. Ale přece ten chlap nežije jenom tak ze vzduchu! říkával Coupeau. Je to číman, umí si to zařídit, určitě má sem tam nějaké kšefty, protože vypadá tak blahobytně a&#160;musí přece někde brát peníze na to bílé prádlo a&#160;na ty kravaty, jaké nosí jen synáčkové z&#160;dobré rodiny. Jednou ráno ho klempíř viděl na Montmartreském bulváru, jak si dává čistit boty. Pravda pravdoucí bylo jen to, že Lantier, tak hovorný o&#160;jiných, o&#160;sobě vždycky mlčel anebo se vykrucoval. Nechtěl ani říci, kde bydlí. Ne, zatím prý jen tak u&#160;kamaráda, až někde v&#160;horoucích peklech, než si najde nějaké pěkné místo, a&#160;říkal lidem, aby za ním nechodili, protože nebývá nikdy doma.</p>
			<p class="MLP-text para-style-override-1">„Člověk najde za jedno zaměstnání deset!“ vykládal často. „Jenomže nemá cenu něco brát, když člověk ví, že tam stejně nezůstane víc jak čtyřiadvacet hodin… Tak například nastoupím jednou v&#160;pondělí v&#160;Montrouge u&#160;Championa. Ale odpoledne mi Champion leze na nervy s&#160;politikou; měl jiné názory než já. No a&#160;tak jsem hned v&#160;úterý ráno zmizel, protože už nežijeme v&#160;dobách otroctví a&#160;já se nehodlám za sedm franků denně prodávat.“</p>
			<p class="MLP-text para-style-override-1">Bylo to tenkrát na počátku listopadu. Lantier přinesl galantně kytičky fialek a&#160;podělil jimi Gervaisu i&#160;obě dělnice. Poznenáhlu přicházel stále častěji a&#160;nakonec už chodil skoro denně. Zdálo se, jako by chtěl okouzlit celý dům, celou čtvrť; nejdřív se začal dvořit Klementě a&#160;paní Putoisové; oběma prokazoval bez rozdílu věku všelijaké pozornosti. Za necelý měsíc ho obě dělnice zbožňovaly. Bochovi, kterým nesmírně lichotilo, když se jich přicházel poptat po zdraví do vrátnice, se mohli rozplynout, jak prý je zdvořilý. Když se dověděli Lorilleuxovi, kdo je vlastně ten pán, co tenkrát přišel na večeři o&#160;Gervaisině svátku, nemohli zpočátku přijít Gervaise na jméno, že se odvážila takhle přivést svého bývalého amanta do domu. Ale jednou se k&#160;nim Lantier vypravil nahoru, objednal si zlatý řetízek pro jednu známou dámu a&#160;měl tak pěkné vystupování, že ho pozvali, aby se posadil, a&#160;byli tak okouzleni jeho řečmi, že u&#160;nich zůstal celou hodinu; dokonce prý nemohli pochopit, jak takový nóbl člověk mohl žít s&#160;tou pajdou. Nakonec se už nad kloboučníkovými návštěvami u&#160;Coupeauů nikdo v&#160;sousedství nepohoršoval, jako by se to rozumělo samo sebou; natolik si dokázal zjednat přízeň celé Zlatnické ulice. Jedině Goujet se pořád mračil. Když byl náhodou v&#160;krámě a&#160;Lantier přišel, hned se zvedl a&#160;mířil ke dveřím, aby se s&#160;tím člověkem nemusel dávat do řeči.</p>
			<p class="MLP-text para-style-override-1">Ale první týdny, když byli všichni do Lantiera takhle pobláznění, prožívala Gervaisa velké vnitřní zmatky. Cítila takové lechtání v&#160;prsou, jaké ji přepadalo už tenkrát, když jí Virgínie poprvé vyprávěla o&#160;Lantierovi. Největší strach měla z&#160;toho, že nebude mít dost síly, až ji tu jednou Lantier zastihne večer samotnou a&#160;bude ji třeba chtít políbit. Myslela na něho příliš často a&#160;měla ho stále plnou hlavu. Ale pomalu se uklidňovala, když viděla, jak slušně se chová, že se jí nepodívá ani přímo do obličeje a&#160;že si k&#160;ní vůbec nic nedovolí, i&#160;když jsou ostatní obráceni zády. A&#160;pak, Virgínie, která jako by do ní viděla, jí takové ošklivé myšlenky vyčítala, že prý by se za ně měla stydět. Proč se tak třese? Vždyť slušnějšího člověka aby pohledal! Toho se, namouduši, už vůbec nemusí bát. A&#160;dlouhá bruneta je jednou schválně zatáhla do kouta a&#160;nenápadně zavedla řeč na city. Lantier vážně prohlásil, vybíraje pečlivě slova, že jeho srdce je už mrtvé a&#160;že se v&#160;budoucnu chce věnovat jen štěstí svého synka. Nikdy se ani slovem nezmínil o&#160;Klaudiovi, který byl pořád ještě v&#160;jižní Francii. Každý večer líbal Štěpána na čelo, ale nevěděl, o&#160;čem s&#160;ním má mluvit, když chlapec náhodou zůstal v&#160;krámě; za chvilku už na něho zapomínal a&#160;hned se zas častoval zdvořilostmi s&#160;Klementou. A&#160;tak se Gervaisa pomalu upokojila a&#160;cítila, jak v&#160;ní minulost umírá. Lantierova přítomnost stírala všechny vzpomínky na Plassans a&#160;na hotel Boncoeur. Dík tomu, že ho denně viděla, už o&#160;něm přestávala snít. Cítila dokonce trochu odpor při pomyšlení na jejich dřívější poměr. Ach, s&#160;tím je konec, nadobro konec. Kdyby se někdy opovážil chtít na ní něco takového, dala by mu pár pohlavků, anebo ještě spíš by to řekla všechno manželovi. A&#160;znovu už mohla bez výčitek svědomí a&#160;s&#160;nesmírnou něhou pomyslet na krásné přátelství Goujetovo.</p>
			<p class="MLP-text para-style-override-1">Jednou ráno přišla Klementa do práce a&#160;vykládala, že včera asi v&#160;jedenáct potkala pana Lantiera, jak jde zavěšený s&#160;nějakou ženskou. Líčila to velmi peprně a&#160;zlomyslně pokukovala, co tomu bude zaměstnavatelka říkat. Ano, pan Lantier šel nahoru ulicí Notre-Dame de Lorette a&#160;ta ženská byla blondýna, taková utahaná bulvárová coura, co má pod hedvábnou sukní zadek holý. Ona šla jen tak pro legraci za nimi. Ta coura zašla do uzenářství a&#160;nakoupila tam humry a&#160;šunku. Potom v&#160;Larochefoucauldově ulici zůstal Lantier na chodníku před domem a&#160;čučel nahoru, až mu ta holka&#160;– šla napřed sama&#160;– dá z&#160;okna znamení, aby přišel za ní. Ale marně k&#160;tomu Klementa dodávala všelijaké nechutné komentáře, Gervaisa dál klidně žehlila bílé šaty. Chvílemi se té historii dokonce trochu pousmála. Tihle Provensálci, prohodila, jsou všichni po ženských jako diví. Musejí mít ženskou, i&#160;kdyby na sůl nebylo, a&#160;sebrali by ji třeba i&#160;lopatou na hnoji. A&#160;když večer kloboučník přišel, bavila se Gervaisa tím, jak ho Klementa škádlí a&#160;dobírá si ho kvůli té blondýně. Zdálo se ostatně, jako by mu lichotilo, že ho viděla. To je toho, byla to jedna stará přítelkyně, ještě se s&#160;ní občas stýká, vždyť to ostatně nikomu nemůže vadit! Moc nóbl holka, má doma nábytek z&#160;palisandru; a&#160;jmenoval, koho všeho měla za milence, nějakého vikomta, pak jednoho velkoobchodníka s&#160;porcelánem a&#160;notářského synáčka. On prý má rád ženské, které se dovedou navonět. A&#160;strkal Klementě pod nos kapesník, který mu to děvče navonělo, ale vtom vešel do krámu Štěpán. Lantier ihned zvážněl, políbil chlapce a&#160;dodal, že z&#160;takové legrace se přece nestřílí a&#160;že jeho srdce už je mrtvé. Gervaisa se skláněla nad prací a&#160;pokyvovala na souhlas. A&#160;tak se jen Klementa sama potrestala za svou zlomyslnost, protože dobře věděla, že ji Lantier už dvakrát nebo třikrát nenápadně štípl, a&#160;žrala se závistí, že nevoní pižmem jako ta coura z&#160;bulváru.</p>
			<p class="MLP-text para-style-override-1">Když přišlo jaro, byl už Lantier u&#160;Coupeauů jako doma a&#160;mluvil o&#160;tom, že se přestěhuje sem do čtvrti, aby byl svým přátelům blíž. Chtěl by prý zařízený pokoj v&#160;nějakém čistém slušném domě. Paní Bochová, a&#160;dokonce i&#160;Gervaisa si mohly nohy uběhat, aby mu něco takového našly. Prohledaly všechny sousední ulice. Ale Lantier byl příliš vybíravý, chtěl jenom přízemí, a&#160;s&#160;velkým dvorem, zkrátka všechno možné pohodlí. A&#160;každý večer teď u&#160;Coupeauů jako by měřil výšku a&#160;prohlížel rozvržení místností, zkrátka jako by toužil právě po něčem takovém. Namouduši, nic lepšího by si nemohl přát, hned by si v&#160;tomhle klidném a&#160;teplém hnízdečku udělal svůj koutek. A&#160;prohlídku končil vždycky větou: „Sakra, máte to tu přece jenom pěkné bydlení!“</p>
			<p class="MLP-text para-style-override-1">Jednou večer, když tu zůstal na večeři a&#160;po jídle zas pronesl tu větu, se Coupeau najednou rozkřikl; teď už mu tykal: „No tak tu zůstaň, kamaráde, když se ti tady líbí… Nějak už to uděláme…“</p>
			<p class="MLP-text para-style-override-1">A&#160;vyložil, že komora na špinavé prádlo se může vyčistit a&#160;bude z&#160;ní docela pěkný pokoj. Štěpán může spát v&#160;krámě na matraci a&#160;je to!</p>
			<p class="MLP-text para-style-override-1">„Ne, kdepak,“ odpověděl Lantier, „to nemohu přijmout. To bych vám moc překážel. Vím, že mi to nabízíš upřímně, ale byli bychom tu příliš namačkaní a&#160;nedělalo by to dobrotu… A&#160;pak, víte, každý má rád svobodu. Musel bych chodit přes váš pokoj a&#160;to by se mi taky vždycky nezamlouvalo.“</p>
			<p class="MLP-text para-style-override-1">„I&#160;podívejme na něho, vykuka jednoho!“ smál se klempíř, div se nezadusil, a&#160;tloukl pěstí do stolu, aby mohl promluvit. „On myslí pořád jen na skopičinky… Ale ty bambulo, na to musí mít člověk filipa! V&#160;tom pokoji jsou přece dvě okna, no ne? Tak se jedno vybourá až na zem a&#160;udělají se z&#160;něho dveře. A&#160;ty budeš chodit dvorem, rozumíš, a&#160;my tyhle spojovací dveře můžeme třeba zabednit, když budeme chtít. Já tě neznám, ty mě neznáš, ty jsi doma a&#160;my taky.“</p>
			<p class="MLP-text para-style-override-1">Bylo chvíli ticho. Potom kloboučník zašeptal:</p>
			<p class="MLP-text para-style-override-1">„No jo, takhle by to teda šlo, to neříkám… Ale i&#160;tak to přece jen nemůžu přijmout, byl bych vám moc na obtíž.“</p>
			<p class="MLP-text para-style-override-1">Vyhýbal se Gervaisinu pohledu. Ale pochopitelně čekal, až co řekne ona, aby to mohl přijmout. Gervaise byl manželův nápad proti mysli; ne že by jí nějak vadilo nebo znepokojovalo pomyšlení, že u&#160;nich bude Lantier bydlet; ale přemýšlela o&#160;tom, kam by dávala špinavé prádlo. Klempíř zatím nadšeně vypočítával, jaké všechny výhody by to řešení mělo. Nájemné pět set franků pro ně bylo odjakživa dost vysoké. Teď by jim kamarád platil za pokoj i&#160;s&#160;nábytkem dvacet franků měsíčně; pro něho by to nebylo drahé a&#160;jim by to o&#160;kvartále pomohlo. Dodal ještě, že pod jejich manželskou postelí pořídí velikou bednu, kam se vejde třeba všechno špinavé prádlo z&#160;celé čtvrti. Gervaisa ještě váhala a&#160;tázavě se dívala na maminku Coupeauovou; ale tu už si před hezkými pár měsíci získal Lantier tím, že jí nosil ibiškové bonbony proti kašli.</p>
			<p class="MLP-text para-style-override-1">„To se ví, že byste nám nepřekážel!“ řekla nakonec. „Dalo by se to nějak udělat…“</p>
			<p class="MLP-text para-style-override-1">„Ne, děkuji, ale opravdu ne!“ opakoval kloboučník. „Jste oba příliš laskaví, ale nemůžu toho zneužívat.“</p>
			<p class="MLP-text para-style-override-1">Ale Coupeau se už dopálil. Bude ještě dlouho mluvit takové pitomosti? Když mu říkají, že je to opravdu upřímná nabídka! Vždyť jim tím také vlastně prokáže službu, no ne? Nakonec vztekle zařval: „Štěpáne! Štěpáne!“</p>
			<p class="MLP-text para-style-override-1">Kluk mezitím usnul na stole. Trhl sebou a&#160;zvedl hlavu.</p>
			<p class="MLP-text para-style-override-1">„Poslouchej, řekni mu, že to taky chceš… Ano, tomuhle pánovi… Řekni mu pěkně nahlas: Já to chci!“</p>
			<p class="MLP-text para-style-override-1">„Já to chci!“ zakoktal Štěpán rozespale.</p>
			<p class="MLP-text para-style-override-1">Všichni se dali do smíchu. Ale Lantier hned zvážněl a&#160;zatvářil se zamyšleně. Podal přes stůl Coupeauovi ruku a&#160;řekl: „Tak tedy přijímám… Z&#160;přátelství to nabízíte, z&#160;přátelství to přijímám. Ano, přijímám to kvůli chlapci.“</p>
			<p class="MLP-text para-style-override-1">Hned druhý den přišel náhodou domácí, pan Marescot, na chvíli k&#160;Bochovům do vrátnice a&#160;Gervaisa s&#160;ním o&#160;tom promluvila. Zpočátku nechtěl, měl všelijaké strachy a&#160;rozčiloval se, jako kdyby na něm Gervaisa chtěla, aby zboural celé jedno křídlo domu. Ale když si všechno pečlivě prohlédl na místě a&#160;podíval se i&#160;nahoru, zda se tím neoslabí zdi hořeních poschodí, dal konečně souhlas. Ovšem pod podmínkou, že s&#160;tím nebude mít žádné výlohy. A&#160;Coupeauovi mu museli písemně potvrdit, že se zavazují uvést všechno zas do původního stavu, až jim vyprší nájemní smlouva. Ještě ten večer přivedl klempíř tři kamarády, zedníka, truhláře a&#160;malíře, kteří prý mu to udělají po práci jako melouch, jen tak z&#160;ochoty. I&#160;tak je zasazení nových dveří a&#160;vybílení pokoje stálo dobrých sto franků a&#160;navíc ještě všechny ty láhve vína, kterými se práce zalévala. Klempíř kamarádům řekl, že jim zaplatí později, jakmile dostane peníze od nájemníka. Teď šlo o&#160;to, jak pokoj zařídit. Gervaisa tam nechala almaru maminky Coupeauové a&#160;přidala ze svého pokoje stůl a&#160;dvě židle; ale musela koupit umyvadlo a&#160;postel s&#160;matracemi, dohromady za sto třicet franků, které se zavázala splácet po deseti francích měsíčně. Prvních deset měsíců tedy všechny Lantierovy peníze půjdou na dluhy, ale zato později bude z&#160;podnájemníka užitek.</p>
			<p class="MLP-text para-style-override-1">Kloboučník se nastěhoval počátkem června. Den předtím mu Coupeau nabídl, že mu pomůže se zavazadlem, aby nemusel platit frank padesát za kočár. Ale Lantier celý zrozpačitěl a&#160;říkal, že má ten kufr beztak příliš těžký, jako by chtěl až do poslední chvíle utajit, kde bydlí. Přistěhoval se odpoledne kolem třetí hodiny. Coupeau nebyl doma. A&#160;Gervaisa ve dveřích krámu celá zbledla, když poznala v&#160;kočáře ten kufr. Byl to jejich starý velký kufr, ten, co se s&#160;ním kdysi stěhovala z&#160;Plassansu, dnes už odřený a&#160;rozbitý, převázaný provazem. Teď se k&#160;ní tedy vracel, jak o&#160;tom tenkrát snívala, a&#160;mohla si představovat, že jí ho přiváží nazpátek týž kočár, v&#160;němž se jí kdysi ta coura Adéla vysmívala. Lantierovi pomohl složit kufr Boche. Pradlena šla za nimi mlčky, celá zaražená. Když postavili břemeno doprostřed pokoje, řekla, jen tak aby něco prohodila: „Tak už to máme z&#160;krku, co?“</p>
			<p class="MLP-text para-style-override-1">Potom se vzpamatovala, když viděla, že Lantier horlivě rozvazuje provazy a&#160;ani si jí nevšímá; řekla tedy Bochovi: „Teď se s&#160;námi musíte napít.“</p>
			<p class="MLP-text para-style-override-1">Šla po láhev a&#160;pro skleničky. Kolem šel po chodníku zrovna Poisson. Kývla na něho, zamrkala a&#160;usmála se. Strážník porozuměl hned. Když byl ve službě a&#160;zamrkalo se na něho, znamenalo to, <span>že se</span> má přijít napít. Někdy se dokonce procházel před krámem celé hodiny a&#160;čekal, až na něho pradlena zamrká. Potom vždycky prošel nenápadně dvorem a&#160;vypil u&#160;ní skleničku, aby ho nikdo neviděl. <span>„Á,“ ozval</span> se Lantier, sotva ho uviděl ve dveřích, „tady jde Badinguet!“</p>
			<p class="MLP-text para-style-override-1">Říkal mu tak ze žertu, na posměch císaři. Poisson se na to tvářil vždycky upjatě, takže se ani nedalo zjistit, zda ho to zlobí, nebo ne. Ostatně z&#160;obou mužů se stali velmi dobří přátelé, třebaže měli rozdílné politické názory.</p>
			<p class="MLP-text para-style-override-1">„Víte, že byl císař v&#160;Londýně taky strážníkem?“ přisolil si Boche. „Ano, čestné slovo! Sbíral tam po ulicích ožralý ženský.“</p>
			<p class="MLP-text para-style-override-1">Gervaisa zatím nalila na stole do tří skleniček víno. Sama pít nechtěla, protože měla pocit, že má žaludek jako na vodě. Ale zůstala tu a&#160;dívala se, jak Lantier rozvazuje poslední uzle; nutkalo ji podívat se, co v&#160;tom kufru je. Vzpomínala si, že tam byla tenkrát v&#160;koutě hromádka ponožek, dvě špinavé košile a&#160;starý klobouk. Jestlipak tam ty věci ještě budou? Co když se s&#160;těmi vetchými pozůstatky minulosti zase shledá? Než Lantier otevřel víko, vzal skleničku a&#160;připil ostatním: „Tak na zdraví!“</p>
			<p class="MLP-text para-style-override-1">„Na zdraví!“ odpověděl Boche s&#160;Poissonem.</p>
			<p class="MLP-text para-style-override-1">Pradlena znovu nalila skleničky. Všichni mužští si otřeli rukou ústa. Konečně Lantier otevřel kufr. Byl plný podivné směsice knih, novin, starých šatů a&#160;prádla, zmuchlaného do balíků. Vytáhl odtud nejdřív kastrol, potom pár bot, bustu Ledru-Rollina s&#160;uraženým nosem, vyšíva nou košili a&#160;nakonec pracovní kalhoty. Když se Gervaisa nad kufr naklonila, cítila z&#160;něho pach tabáku a&#160;pach muže, který nedbá na čistotu, který pečuje jen o&#160;zevnějšek, jen o&#160;to, co je na něm vidět. Ne, starý klobouk už v&#160;levém rohu neležel. Ležel tam polštářek na šití, který neznala, zřejmě dárek od nějaké ženy. Uklidnila se a&#160;pocítila jakýsi neurčitý smutek, když pozorovala všechny další věci, které vytahoval z&#160;kufru, a&#160;přemýšlela v&#160;duchu, jsou-li z&#160;jejích časů anebo z&#160;pozdější doby.</p>
			<p class="MLP-text para-style-override-1">„Poslouchejte, Badinguete, znáte tohleto?“ ozval se Lantier. A&#160;strkal mu pod nos malou knížku, vytištěnou v&#160;Bruselu. Jmenovala se <span class="MLP-znak-kurziva-11b">Lásky Napoleona III.</span> a&#160;byla ilustrovaná. Mezi jinými anekdotami se tam vyprávělo, jak císař svedl třináctiletou dceru jednoho kuchaře, a&#160;kresba představovala Napoleona III. s&#160;nahýma nohama, jak má na sobě jen řádovou stuhu Čestné legie a&#160;pronásleduje děvčátko, prchající před jeho vilností.</p>
			<p class="MLP-text para-style-override-1">„Á, to je ono!“ zvolal Boche, v&#160;němž to příjemně polechtalo utajenou chlípnost. „Takhle to vždycky chodí!“</p>
			<p class="MLP-text para-style-override-1">Poisson zůstal stát celý zaražený a&#160;ohromený. Nezmohl se na jediné slovo, aby císaře obhájil. Když to stojí psáno v&#160;knize, tak to přece nemůže popřít! A&#160;když mu Lantier pořád škodolibě strkal obrázek pod nos, rozhodil jen ruce a&#160;vykřikl: „No, a&#160;co má být? Vždyť je to nakonec přirozené, dělá to každý!“ Lantierovi ta odpověď úplně zavřela zobák. Začal si rovnat knížky a&#160;noviny do police ve skříni; a&#160;protože litoval, že nemá knihovničku, kterou by si pověsil nad stůl, slíbila mu Gervaisa, že mu nějakou opatří. Měl <span class="MLP-znak-kurziva-11b">Dějiny deseti let</span> od Louise Blanca, kromě prvního svazku, který neměl nikdy, Lamartinovy <span class="MLP-znak-kurziva-11b">Girondiny</span> v&#160;sešitech po dvou pětnících, <span class="MLP-znak-kurziva-11b">Tajnosti Paříže</span> a&#160;<span class="MLP-znak-kurziva-11b">Věčného žida</span> od Eugèna Sua a&#160;hromadu všelijakých filozofických a&#160;humanitních spisů, které nasbíral někde u&#160;vetešníků. Ale zvlášť něžně a&#160;uctivě se díval na své noviny. Tuhle sbírku novin si sám nastřádal za dlouhá léta. Pokaždé, když v&#160;kavárně četl v&#160;nějakých novinách obzvlášť pěkný a&#160;zdařilý článek, který se shodoval s&#160;jeho názory, koupil si to číslo a&#160;schoval si je. Měl jich tak už obrovský balík, noviny všech možných dat a&#160;všech možných jmen, nakupené bez ladu a&#160;skladu. Když vytáhl ten balík z&#160;hlubin kufru, poklepal na něj zamilovaně rukou a&#160;vykládal oběma mužským: „Jo, vidíte, tohle je, panečku, něco! To nemůže druhý říct, že by měl něco tak ohromnýho… Co tam všechno je, to si ani nedovedete představit. Totiž kdyby se jen polovina těch myšlenek uskutečnila, udělal by se v&#160;tu ránu ve společnosti pořádek. Ano, ten váš císař a&#160;všichni ti jeho fízlové by dostali pořádně na frak.“</p>
			<p class="MLP-text para-style-override-1">Ale strážník, kterému se v&#160;bledé tváři začal natřásat zrzavý knír a&#160;císařská bradka, mu vskočil do řeči: „A&#160;co armáda, co? To je pro vás nic?“</p>
			<p class="MLP-text para-style-override-1"><span>Tu se nejprve Lantier rozohnil. Křičel a&#160;tloukl pěstí do balíku novin: „Chci odstranění militarismu a&#160;bratrství všech národů… Chci zrušení všech privilegií, šlechtických titulů a&#160;monopolů… Chci stejnou mzdu pro všechny, spravedlivé rozdělení zisku a&#160;slávu proletariátu… Chci úplnou svobodu, rozumíte, úplnou…! I&#160;povolení rozvodů!“</span></p>
			<p class="MLP-text para-style-override-1">„Ano, ano, rozvod, kvůli morálce!“ přidal se Boche.</p>
			<p class="MLP-text para-style-override-1">Poisson se zatvářil nesmírně důstojně a&#160;odpověděl: „A&#160;co když já tu vaši svobodu nechci? Na to mám přece taky právo, když jsem svobodný, ne?“</p>
			<p class="MLP-text para-style-override-1">„Jestli ji nechcete… Jestli ji nechcete…,“ koktal Lantier, zajíkající se zlostí, „ne, na to právo nemáte! A&#160;jestli ji nechcete, tak vás pošlu do Guayany, ano, do Guayany, i&#160;s&#160;tím vaším císařem a&#160;celou tou jeho bandou sviní!“</p>
			<p class="MLP-text para-style-override-1">Vždycky se takhle popadli, jakmile se sešli. Gervaisa neměla ráda hádání a&#160;politiku a&#160;obyčejně ihned zakročila. I&#160;teď se probrala ze zamyšlení a&#160;odtrhla oči od kufru, plného zatuchlé vůně její někdejší lásky; ukázala všem třem mužům na skleničky.</p>
			<p class="MLP-text para-style-override-1">„Pravda,“ řekl Lantier, rázem uklidněný, a&#160;chopil se sklenice.</p>
			<p class="MLP-text para-style-override-1">„Na vaše zdraví!“</p>
			<p class="MLP-text para-style-override-1">„Na zdraví!“ odpověděli Boche s&#160;Poissonem a&#160;přiťukli si s&#160;ním. Boche zatím neklidně přešlapoval, jako by ho něco žralo, a&#160;díval se po očku na strážníka.</p>
			<p class="MLP-text para-style-override-1">„Ale všechno to zůstane mezi námi, viďte, pane Poissone?“ vypravil ze sebe konečně. „Povídají a&#160;ukazují se tu před vámi takové věci…“</p>
			<p class="MLP-text para-style-override-1">Ale Poisson ho nenechal ani domluvit. Položil si ruku na srdce, jako by chtěl názorně ukázat, že všechno zůstane jenom tam. Nepůjde přece kamarády udávat, to se rozumí! Mezitím přišel Coupeau a&#160;vypila se další láhev. Potom se strážník zas vytratil dvorem a&#160;znovu se začal procházet po chodníku odměřeným, toporným a&#160;přísným krokem.</p>
			<p class="MLP-text para-style-override-1">První dny bylo u&#160;pradleny všechno vzhůru nohama. Lantier měl sice oddělený pokoj s&#160;vlastním vchodem a&#160;vlastním klíčem, ale protože se v&#160;poslední chvíli usnesli, že se spojovací dveře zabedňovat nebudou, chodíval nejčastěji krámem. Také špinavé prádlo dělalo Gervaise těžkou hlavu, protože se Coupeau vůbec nestaral o&#160;bednu, kterou jí původně slíbil; a&#160;tak musela prádlo strkat, kam se dalo, do koutů a&#160;hlavně pod postel, což nebylo v&#160;letních nocích zrovna příjemné. Také se jí příliš nelíbilo, že musí každý večer rozestýlat Štěpánovi uprostřed krámu; když se pracovalo do noci, spal chlapec zatím na židli. A&#160;tak, když jí Goujet nadhodil, aby syna poslala do Lille, kde prý jeho bývalý zaměstnavatel hledá učedníky do zámečnické dílny, chytila se té myšlenky s&#160;radostí; tím spíš, že ji o&#160;to prosil sám Štěpán, který doma nebyl příliš spokojený a&#160;toužil po tom, stát se svým vlastním pánem. Jenom se bála, že Lantier bude zásadně proti tomu. Vždyť se k&#160;nim přistěhoval jen proto, aby byl u&#160;syna blíž; jistě se s&#160;ním nebude chtít hned za čtrnáct dní rozloučit. Ale když mu tu záležitost nesměle a&#160;s&#160;velkým strachem nadhodila, ihned to schválil a&#160;prohlásil, že mladí dělníci musí do světa, aby něco poznali. Ráno, když Štěpán odjížděl, mu udělal dlouhé kázání o&#160;tom, jaká práva má, potom ho objal a&#160;slavnostně dodal: „Pamatuj, že pracující dělník není žádný otrok, ale naopak každý, kdo nepracuje, je darmožrout!“</p>
			<p class="MLP-text para-style-override-1">Potom se v&#160;domácnosti všechno zas uklidnilo a&#160;pomalu zaběhlo do nových kolejí každodenního pořádku. Gervaisa si už pomalu zvykla na rozházené špinavé prádlo a&#160;na Lantierovo chození sem a&#160;tam. Kloboučník ustavičně mluvil o&#160;svých velkých plánech, občas odcházel ven pečlivě načesaný a&#160;v&#160;bělostné košili, na nějaký čas zmizel, dokonce ani na noc nebyl doma, pak se vrátil a&#160;tvářil se strašně vyčerpaně, že prý ho ukrutně bolí hlava, jako by byl celých těch čtyřiadvacet hodin projednával bůhvíjak důležité záležitosti. Ale pravda byla, že si žil jako pán. Ne, doopravdy o&#160;něho nemusel mít nikdo strach, že si udělá na rukou mozoly. Vstával obyčejně kolem desáté, dopoledne chodil na procházku, když se mu sluníčko zamlouvalo, anebo, když zrovna pršelo, vysedával v&#160;krámě a&#160;četl noviny. Bylo to jeho nejmilejší prostředí, blaženě se tu rozvaloval mezi samými ženskými sukněmi a&#160;byl šťastný, kdykoliv se o&#160;ně mohl otřít. Nesmírně si liboval v&#160;jejich sprostých řečech a&#160;schválně je k&#160;nim popichoval, i&#160;když sám mluvil vždycky jenom vybraně. A&#160;proto si také tolik liboval mezi pradlenami; protože ty mají hubu na správném místě a&#160;nejsou žádné fajnovky. Když před ním Klementa spustila ty své šťavnaté rozumy, jen se něžně usmíval a&#160;kroutil si tenký knírek. Pach dílny, upocených pradlen, tlačících na žehličku nahými pažemi, celé to ložnicové prostředí, kde se povalovalo spodní prádlo dam z&#160;celé čtvrti, to byl, zdálo se, jeho dávno vysněný koutek, dlouho hledané útočiště pro jeho lenost a&#160;rozkošnictví.</p>
			<p class="MLP-text para-style-override-1">První dobu jídal Lantier u&#160;Františka na rohu ulice Poissonnière. Ale třikrát nebo čtyřikrát v&#160;týdnu večeříval u&#160;Coupeauových, takže jim nakonec navrhl, že u&#160;nich bude na stravu. Každou sobotu prý jim bude platit patnáct franků. A&#160;tak se v&#160;domácnosti usadil pečený vařený. Od rána do večera ho bylo vidět, jak chodí z&#160;krámu do zadního pokoje a&#160;zase zpátky, jen tak podomácku, s&#160;vyhrnutými rukávy u&#160;košile, rozkřikuje se a&#160;poroučí. Dokonce i&#160;se zákazníky vyjednával, prostě řídil krám. Víno od Františka mu nechutnalo, a&#160;tak přemluvil Gervaisu, aby brala víno u&#160;Vigourouxe, uhlíře odvedle, a&#160;společně s&#160;Bochem štípali jeho ženu, když tam nakupovali. Pak přišel na řadu chleba od Coudeloupů, zdál se mu málo pečený; a&#160;tak pro něj posílali Augustinu až do Meyerova vídeňského pekařství v&#160;ulici Poissonnière. I&#160;u&#160;hokynáře Lehongra přestal nakupovat a&#160;nechal ze starých dodavatelů jen řezníka z&#160;Polonceauovy ulice, tlustého Karla, protože měl stejné politické názory jako on. Za měsíc si najednou vzpomněl, že se v&#160;kuchyni musí všecko dělat na oleji. Jak říkala v&#160;žertu Klementa, ta olejová skvrna musela u&#160;toho zatraceného Provensálce dřív nebo později stejně vyplavat na povrch. Sám dělal omelety a&#160;opékal je po obou stranách, až byly do hněda jako lívance a&#160;křupaly jako sušenky. Dohlížel na maminku Coupeauovou, aby mu dělala bifteky pěkně propečené, chtěl je mít jako podešve. Do všeho přidával česnek a&#160;zlobil se, když krájeli do salátu zeleninu; takové bejlí, říkal, vždyť se tam může připlést i&#160;něco jedovatého! Ale nejvíc si pochutnával na takové divné polévce z&#160;hustě zavařených nudlí, na které pak nalil půl láhve oleje; ale jedl to jenom on a&#160;Gervaisa, protože ostatní, rodilí Pařížané, by byli málem vyzvraceli vnitřnosti, když se to jednou odvážili okusit.</p>
			<p class="MLP-text para-style-override-1">Poznenáhlu se Lantier začal zabývat i&#160;rodinnými záležitostmi. Protože dalo vždycky velikou práci vypáčit z&#160;Lorilleuxových těch pět franků pro maminku Coupeauovou, začal Lantier vykládat, že by se na ně mohla podat žaloba. Copak si budou z&#160;lidí dělat kašpary? Vždyť by měli platit měsíčně deset franků, a&#160;ne pět! A&#160;sám tam šel vždycky pro těch deset franků; vystupoval tam směle a&#160;přitom tak roztomile, že si mu to zlatnice ani netroufala odmítnout. Teď i&#160;paní Leratová dávala dva pětifranky. Maminka Coupeauová div Lantierovi ruce nelíbala. Hrával také úlohu smírčího soudce, když se stará paní hádala s&#160;Gervaisou. Když se pradlena někdy na tchyni netrpělivě utrhla a&#160;ta si šla poplakat do postele, Lantier se do nich do obou pustil, donutil je, aby se objaly, a&#160;domlouval jim, jestli si snad myslí, že to lidi baví, když jsou na sebe takhle jako vosy. Stejně to bylo i&#160;s&#160;Nanou; podle jeho mínění prý ji vychovávají moc špatně. V&#160;tom měl náhodou pravdu, protože když bil holku otec, matka se jí zastávala, a&#160;když jí zas nařezala máma, udělal Coupeau výstup. Nana byla celá nadšená, když se rodiče kvůli ní hádali, věděla už předem, že se jí nic nestane, a&#160;dělala si, co chtěla. Chodila si teď hrát naproti do kovářství mezi vozíky a&#160;celé dny se tam houpala na ojích. Schovávala se s&#160;bandou uličníků vzadu v&#160;tmavém dvoře, osvětleném červenou září z&#160;kovářské výhně, a&#160;najednou se vždycky s&#160;křikem vyřítila, rozcuchaná a&#160;umouněná, a&#160;celé hejno uličníků za ní, jako kdyby bušení kladiv zahnalo všechny ty malé neřády na útěk. Jedině Lantier si mohl dovolit jí vyhubovat, a&#160;i toho už si dovedla jaksepatří otočit kolem prstu. Ta usmrkaná desetiletá žába se před ním nakrucovala jako dáma, pohupovala se v&#160;bocích a&#160;házela po něm očima, ze kterých už jí koukala neřest. Nakonec si vzal na starost její výchovu, učil ji tančit a&#160;mluvit provensálským nářečím.</p>
			<p class="MLP-text para-style-override-1">Tak uběhl rok. Ve čtvrti si všichni mysleli, že Lantier žije z&#160;renty, protože jinak si ten rozmařilý život Coupeauových nedovedli vysvětlit. Gervaisa sice pořád vydělávala, ale teď, když živila dva muže, kteří nic nedělali, už na to její živnost nemohla stačit; tím spíš, že obchod už tak dobře nešel jako dřív, stálí zákazníci ubývali a&#160;dělnice od rána do večera jenom popíjely. Pravda však byla taková, že Lantier neplatil nic, ani za nájem, ani za stravu. První měsíce dal sem tam nějakou splátku, ale potom už jenom vykládal, že má dost velké peníze a&#160;z&#160;těch že pak všechno zaplatí najednou. Gervaisa si mu netroufala říci ani o&#160;haléř. Kupovala chléb, víno i&#160;maso na úvěr. Na všech stranách rostly dluhy, tři čtyři franky denně. Nedala ještě ani šesták obchodníkovi s&#160;nábytkem, ani těm Coupeauovým kamarádům, zedníkovi, truhláři a&#160;malíři. Všichni už začínali bručet a&#160;v&#160;obchodech už k&#160;ní nebyli tak zdvořilí. Ale Gervaisa se hrůzou z&#160;dluhů jako by opájela, chtěla se ohlušit, vybírala nejdražší zboží a&#160;povolovala své mlsnotě tím víc, čím méně mohla platit. V&#160;jádře to myslela pořád poctivě a&#160;od rána do večera snila o&#160;tom, jak vydělat stovky franků, i&#160;když nevěděla jak, jen aby mohla svým věřitelům rozdávat pětifranky plnými hrstmi. Zkrátka, šlo to s&#160;ní z&#160;kopce, a&#160;čím víc zabředala do dluhů, tím víc mluvila o&#160;tom, jak obchod rozšíří. Přitom však uprostřed léta odešla najednou dlouhá Klementa, protože pro dělnice nebylo dost práce a&#160;Klementa už několik neděl nedostala mzdu. Uprostřed toho úpadku se oběma mužským, Coupeauovi a&#160;Lantierovi, jen ještě víc nadouvaly tváře. Dávali si statečně do nosu, projídali krám a&#160;tloustli z&#160;trosek živnosti. Jeden druhého pobízeli, jen ať si dá, a&#160;při zákuscích si s&#160;chechotem poplácávali na břicho, aby prý jim lépe trávilo.</p>
			<p class="MLP-text para-style-override-1">V&#160;sousedství měli všichni největší starost, jestli Lantier doopravdy zase žije s&#160;Gervaisou, nebo ne. Mínění se o&#160;tom různilo. Podle Lorilleuxových prý ta pajda dělá, co může, jen aby kloboučníka zase nachytala, ale on už ji nechce, zdá se mu moc utahaná a&#160;on má, panečku, ve městě jinačí holčičky, trochu čerstvější! Podle Bochových zas pradlena přišla za svým bývalým galánem hned první noc, sotva ten trouba Coupeau začal chrápat. Ať tak nebo onak, pěkného to určitě nebylo nic; ale v&#160;životě je tolik špíny, a&#160;ještě horší, a&#160;tak se nakonec ta domácnost ve třech zdála všem úplně přirozená, a&#160;dokonce vlastně hezká, protože se mezi sebou nikdy neperou a&#160;dovedou zachovat dekorum. Kdyby člověk strčil nos do jiných domácností ve čtvrti, určitě by to tam smrdělo daleko víc. U&#160;Coupeauů se aspoň žije v&#160;dobré shodě. Všichni tři si to pěkně upečou doma pod pokličkou, nažunknou se, pomilujou způsobně jako tatínek s&#160;maminkou, a&#160;neruší žádným kraválem sousedy ze spaní. A&#160;pak, celá čtvrť byla pořád ještě okouzlena Lantierovými způsoby. Ten lichometník uměl všem drbnám zavřít huby, a&#160;když se dokonce zelinářka s&#160;prodavačkou drobů dohadovaly o&#160;tom, <span>má-li</span> Lantier s&#160;Gervaisou doopravdy poměr, a&#160;zelinářka to popírala, prohlásila prý prodavačka drobů, že by to byla moc velká škoda, že by tím Coupeauovi ztratili na zajímavosti.</p>
			<p class="MLP-text para-style-override-1">Gervaisa zatím žila po této stránce naprosto klidně a&#160;takové špinavosti ji skoro ani nenapadly. Došlo to dokonce tak daleko, že jí ženské vyčítaly, že nemá kouska srdce. Mezi příbuzenstvem ten její odpor ke kloboučníkovi nechápali. Paní Leratová, která nesmírně ráda strkala nos mezi milence, chodila každý večer a&#160;tvrdila o&#160;Lantierovi, že je úplně neodolatelný a&#160;že by mu musela klesnout do náručí i&#160;ta nejvznešenější dáma. Paní Bochová prý by taky nemohla ručit za svou ctnost, kdyby byla o&#160;deset let mladší. Jako by se kolem Gervaisy ustavičně šířilo tajné spiknutí, nabádající ji ke hříchu, zdálo se, že všechny ženské by našly nesmírné uspokojení v&#160;tom, kdyby jí opatřily milence. Ale Gervaisa se divila a&#160;tvrdila, že neví, co je na Lantierovi tak svůdného. Jistě se změnil ve svůj prospěch, to ano; chodí teď vždycky jen ve svrchníku a&#160;v&#160;kavárnách a&#160;na politických schůzích se naučil vystupovat. Ale ona ho zná až příliš dobře; vidí mu očima až do duše a&#160;nachází tam spoustu věcí, ze kterých na ni jde trochu hrůza. Nakonec, když se ostatním ženským tolik líbí, ať to některá z&#160;nich s&#160;tím pánem taky zkusí! To také řekla jednou Virgínii, která na něho pěla nejhorlivější chválu. A&#160;paní Leratová s&#160;Virgínií, aby jí zamotaly hlavu, jí začaly vykládat o&#160;milostném poměru Lantiera s&#160;dlouhou Klementou. To se ví, ona nic nezpozorovala, ale vždycky když odešla z&#160;krámu, odváděl si hned Lantier Klementu k&#160;sobě do pokoje. I&#160;teď prý je lidé vídají, on asi chodí ke Klementě do bytu.</p>
			<p class="MLP-text para-style-override-1">„No, a&#160;co má být?“ odpověděla pradlena, ale hlas se jí trochu třásl. „Co je mi nakonec do toho?“</p>
			<p class="MLP-text para-style-override-1">A&#160;podívala se Virgínii do očí, v&#160;nichž svítily žlutavé záblesky jako v&#160;očích kočky. Tak tahle švadlena k&#160;ní přece jen pořád chová zášť, když se v&#160;ní snaží vzbudit žárlivost? Ale Virgínie se hned zas zatvářila jako neviňátko a&#160;dodala: „No samozřejmě, že vám do toho nic není… Ale měla byste mu jenom domluvit, aby si s&#160;tou holkou nic nezačínal, může s&#160;ní mít jenom nepříjemnosti.“</p>
			<p class="MLP-text para-style-override-1">Nejhorší bylo, že Lantier cítil podporu a&#160;začal se k&#160;Gervaise chovat úplně jinak. Když jí teď podával ruku, podržel vždycky na chvíli její prsty ve svých. Otravoval ji dotěrnými pohledy, v&#160;nichž jasně četla, co na ní chce. Kdykoliv prošel za ní, pletl se jí koleny do sukní a&#160;dýchal jí na krk, jako by ji chtěl omámit. Přitom pořád ještě čekal, ještě nebyl násilný, ani se nevyslovil. Ale jednou večer, když se s&#160;ní octl v&#160;krámě sám, ji beze slova zatáhl dozadu, tam ji, celou se třesoucí, přitlačil ke zdi a&#160;chtěl ji políbit. Ale náhodou vešel právě v&#160;tom okamžiku Goujet. Gervaisa se vytrhla Lantierovi a&#160;utekla mu. A&#160;všichni tři prohodili jen pár bezvýznamných slov, jako by se nic nestalo. Ale Goujet zbledl a&#160;sklopil hlavu, protože si myslel, že je vyrušil a&#160;že se Gervaisa bránila jen proto, aby ji Lantier nelíbal před lidmi.</p>
			<p class="MLP-text para-style-override-1">Druhý den chodila Gervaisa po krámě jako bez duše a&#160;nebyla schopna vyžehlit ani kapesník. Musila bezpodmínečně mluvit s&#160;Goujetem a&#160;říci mu, jak ji Lantier tlačil ke zdi. Ale teď, co byl Štěpán v&#160;Lille, si už netroufala jít dovnitř do kovárny, protože ji tam Nevymáchaná huba zvaný Duha pokaždé vítal s&#160;takovým potměšilým úsměvem. Ale odpoledne už to nevydržela, vzala prázdný košík a&#160;řekla, že jde pro spodničky k&#160;jedné zákaznici do ulice Portes-Blanches. Když se octla v&#160;Marcadetově ulici před továrnou na svorníky, začala se tam pomalu procházet a&#160;spoléhala na šťastnou náhodu. Goujet na ni nepochybně také čekal, protože tam nebyla ještě ani pět minut a&#160;on jakoby náhodou vyšel ven.</p>
			<p class="MLP-text para-style-override-1">„A&#160;vida! Jdete zrovna z&#160;pochůzky?“ řekl a&#160;slabě se pousmál. „To už se vracíte domů, viďte…“</p>
			<p class="MLP-text para-style-override-1">Ale říkal to jen tak, aby něco prohodil. Gervaisa se zrovna procházela opačným směrem a&#160;byla k&#160;ulici Poissonnière zády. Vykročili tedy nahoru k&#160;Montmartru, těsně vedle sebe, ale nezavěšeni. Měli zřejmě oba jedinou myšlenku, odejít co nejdřív od továrny, aby to nevypadalo, že si dávají u&#160;vrat schůzku. Se sklopenými hlavami šli po nerovné dlažbě mezi rachotícími dílnami. Když ušli asi dvě stě kroků, zahnuli úplně samozřejmě doleva, jako by to tu znali, a&#160;pořád beze slova vešli na nezastavěný pozemek. Byl to pruh louky mezi parní pilou a&#160;továrnou na hřebíky, zdrželo se tam ještě trochu zeleně, jen místy byly žluté skvrny spálené trávy. Koza, přivázaná na kůlu, tam běhala dokola a&#160;mečela. Vzadu se v&#160;prudkém slunci tetelil suchý strom.</p>
			<p class="MLP-text para-style-override-1">„Namouduši,“ zašeptala Gervaisa, „vypadá to tu jak někde na venkově!“</p>
			<p class="MLP-text para-style-override-1">Šli se posadit pod uschlý strom. Pradlena si postavila košík k&#160;nohám. Proti nim se na montmartreském návrší tyčily řady vysokých domů, žlutých a&#160;šedivých, mezi řídkými chomáči zeleně. A&#160;když se podívali ještě výš, viděli nad městem širou oblohu, zářivou a&#160;čistou, jen od severu se po ní táhlo pár malých bílých obláčků. Ale prudké světlo je oslňovalo, a&#160;tak se dívali na druhou stranu, k&#160;rovnému obzoru, do bělavých dálek pařížských předměstí, a&#160;především pozorovali parní pilu, pravidelně vydechující oblaka páry. Její hluboké vzdechy jako by ulehčovaly jejich stísněným hrudím.</p>
			<p class="MLP-text para-style-override-1">„Ano,“ prohodila zas Gervaisa, když už jí to mlčení připadalo trapné, „byla jsem zrovna na pochůzce. Šla jsem kolem…“</p>
			<p class="MLP-text para-style-override-1">Tolik si předtím přála mu všechno vysvětlit, ale teď najednou neměla odvahu promluvit. Hrozně se styděla. A&#160;přitom jasně cítila, že sem oba přišli jen proto, aby si o&#160;tom pohovořili. Mluvili o&#160;tom vlastně, aniž pronesli jediné slovo. Včerejší příhoda mezi nimi ležela jako nesnesitelná tíha. Najednou na ni padl ukrutný smutek, do očí se jí nahrnuly slzy a&#160;začala vyprávět, jak dnes ráno v&#160;hrozných bolestech umírala paní Bijardová, její pradlena.</p>
			<p class="MLP-text para-style-override-1">„To měla od toho, jak ji kopl Bijard,“ vykládala tichým jedno­tvárným hlasem, „napuchlo jí břicho. Asi jí tam uvnitř něco pochroumal. Za tři dny bylo po ní, ale co toho, pane bože, zkusila! Ach, na galejích jsou lotři, kteří toho určitě neprovedli tolik jako Bijard. Ale soudy by měly moc práce, kdyby se měly starat o&#160;všechny ženské, které jejich muži týrali! Jeden kopanec víc nebo míň, co na tom, viďte, když se jich denně dostane nepočítaných? A&#160;to ještě, chudák ženská, aby uchránila muže před šibenicí, prohlásila, že se uhodila do břicha, když upadla na škopek… Prokřičela bolestí celou noc, než umřela.“</p>
			<p class="MLP-text para-style-override-1">Kovář mlčel a&#160;škubal zaťatými pěstmi trávu.</p>
			<p class="MLP-text para-style-override-1">„Teprve před čtrnácti dny přestala kojit nejmladší dítě, malého Julka,“ pokračovala Gervaisa; „aspoň štěstí, že to dítě za to nebude trpět… Ale teď bude mít ta jejich žába, Lalie, už dva haranty na krku. Není jí ještě ani osm, ale je vážná a&#160;rozumná jako opravdová máma. A&#160;přitom ji otec taky bije jako žito… Namouduši, někdo jako by se narodil jen proto, aby zkoušel.“</p>
			<p class="MLP-text para-style-override-1">Goujet se na ni podíval a&#160;řekl najednou s&#160;chvějícími se rty: „Udělala jste mi včera bolest, ano, velikou bolest…“</p>
			<p class="MLP-text para-style-override-1">Gervaisa zbledla a&#160;sepjala ruce. Goujet pokračoval: „Já vím, muselo k&#160;tomu dojít… Ale měla jste se mi s&#160;tím svěřit, přiznat mi, jak se věci mají, abych si nedělal zbytečné naděje…“</p>
			<p class="MLP-text para-style-override-1">Nemohl ani dopovědět. Gervaisa vstala; pochopila, že si Goujet myslí, že zase žije s&#160;Lantierem, jak se to po celé čtvrti tvrdí. Vztáhla ruce a&#160;vykřikla: „Ne, ne, přísahám vám… Strkal mě a&#160;chtěl mě zrovna políbit, to je pravda; ale ani se mě ještě tváří nedotkl, a&#160;pokoušel se o&#160;to poprvé… To vám přísahám při svém životě, při životě svých dětí, při všem, co je mi svaté!“</p>
			<p class="MLP-text para-style-override-1">Ale kovář jen potřásal hlavou. Nevěřil tomu, protože ženské v&#160;takovýchhle věcech vždycky zapírají. Gervaisa tedy nesmírně vážně a&#160;pomalu pokračovala: „Vy mě znáte, pane Goujete, a&#160;víte, že neumím moc dobře lhát… Tak tedy doopravdy, nic takového mezi námi není, čestné slovo… A&#160;nikdy také nebude, rozumíte? Nikdy! Kdyby se to mělo někdy stát, byla bych tou nejhorší ženskou na světě a&#160;nezasloužila bych si přátelství takového poctivého člověka, jako jste vy!“</p>
			<p class="MLP-text para-style-override-1">Když to říkala, vypadala tak krásně a&#160;z&#160;obličeje jí vyzařovalo tolik upřímnosti, že ji vzal za ruku a&#160;přinutil ji, aby se zas posadila. Teď teprve se mu zas dýchalo volněji a&#160;v&#160;duchu se usmíval. Poprvé v&#160;životě ji takhle drží za ruku a&#160;může ji tisknout v&#160;dlani. Oba mlčeli. Na nebi se vznášely bílé obláčky jako pomalu plující labutě. Koza na konci louky stála teď obrácená k&#160;nim, dívala se na ně a&#160;občas v&#160;dlouhých pravidelných přestávkách tichounce zamečela. Pořád se drželi za ruce a&#160;očima, zalitýma něhou, se dívali do dálky, na kalně šedý pahorek Montmartru, na vysoký les továrních komínů, ohraničují obzor, na celé to zaprášené a&#160;bezútěšné předměstí, kde je zelené stromky u&#160;špinavých hospod dojímaly až k&#160;slzám.</p>
			<p class="MLP-text para-style-override-1">„Vaše matka se na mě zlobí, já vím!“ promluvila zas Gervaisa potichu. „Neříkejte, že ne… Vždyť jsme vám dlužni tolik peněz!“</p>
			<p class="MLP-text para-style-override-1">Ale Goujet ji skoro hrubě okřikl, aby mlčela. Stiskl jí ruku, div ji nerozmačkal. Nechtěl, aby mluvila o&#160;penězích. Pak chvíli váhal a&#160;konečně ze sebe vypravil. „Poslouchejte, já už vám dávno chci něco navrhnout… Vy nejste šťastná. Maminka říká, že to s&#160;vámi jde z&#160;kopce…“</p>
			<p class="MLP-text para-style-override-1">Zarazil se, trochu se zalykal.</p>
			<p class="MLP-text para-style-override-1">„Poslouchejte, musíme spolu odtud odejít!“</p>
			<p class="MLP-text para-style-override-1">Podívala se na něho, protože zpočátku dobře neporozuměla; překvapilo ji takové náhlé vyznání lásky, o&#160;níž se jí ještě nikdy předtím ani slovem nezmínil.</p>
			<p class="MLP-text para-style-override-1">„Jak to?“ zeptala se.</p>
			<p class="MLP-text para-style-override-1">„Ano,“ pokračoval se sklopenou hlavou, „odjeli bychom a&#160;mohli bychom spolu žít někde daleko, třeba v&#160;Belgii, kdybyste chtěla… Je to skoro můj rodný kraj… Kdybychom oba pracovali, brzo by se nám vedlo dobře.“</p>
			<p class="MLP-text para-style-override-1">Tu teprve se Gervaisa až po uši začervenala. Nebyla by se tak styděla, ani kdyby ji byl třeba strhl k&#160;sobě a&#160;políbil. Je to přece jen zvláštní chlapec, navrhuje jí tady únos jako v&#160;nějakém románu nebo ve vznešené společnosti. No tohle! Ona sice všude kolem sebe denně vidí, jak se dělníci dvoří vdaným ženám; ale ti je nezavedou ani do Saint-Denis, odbude se to na místě a&#160;beze všech okolků.</p>
			<p class="MLP-text para-style-override-1">„Ó, pane Goujete, pane Goujete…,“ šeptala jen a&#160;nemohla přijít na nic jiného.</p>
			<p class="MLP-text para-style-override-1">„Prostě žili bychom spolu jen sami dva,“ pokračoval. „Ti druzí překážejí, rozumíte? Když mám někoho rád, tak ho nemůžu vidět s&#160;jinými.“</p>
			<p class="MLP-text para-style-override-1">Ale Gervaisa se mezitím vzpamatovala a&#160;s&#160;vážnou, rozumnou tváří odmítla: „To není možné, pane Goujete. To by bylo velmi ošklivé… Já jsem přece vdaná, ne? A&#160;mám děti… Vím, že ke mně chováte přátelské city a&#160;že vám působím bolest. Ale takhle bychom měli výčitky svědomí a&#160;nemohli bychom žít v&#160;radosti… Já vás mám taky ráda, až příliš ráda na to, abych vám dovolila provést takovou hloupost. A&#160;tohle by byla hloupost, věřte mi… Ba ne, víte, bude lepší, když všechno zůstane tak, jak to je. Vážíme si jeden druhého a&#160;máme shodné city. I&#160;to už znamená hodně a&#160;nejednou mi to bylo velkou oporou. Když člověk zůstane poctivý v&#160;takovém postavení, v&#160;jakém jsme my, je za to vždycky odměněn.“</p>
			<p class="MLP-text para-style-override-1">Přikyvoval jí k&#160;tomu. Souhlasil, proti tomuhle nemohl nic na­mítnout. Ale najednou ji, tady, za bílého dne, popadl do náručí, sevřel ji, div ji nerozmačkal, a&#160;přitiskl jí na krk vášnivý, hltavý polibek. Pak ji pustil, nic víc už nechtěl; a&#160;o&#160;lásce už mezi nimi nepadlo ani slovo. Gervaisa se celá třásla, ale nezlobila se. Chápala, že si tohle skromné potěšení oba zasloužili.</p>
			<p class="MLP-text para-style-override-1">Kovář se chvěl od hlavy k&#160;patě, ale odtahoval se od ní, aby nepodlehl pokušení znovu ji strhnout do náruče. Klečel na kolenou, a&#160;protože nevěděl, co s&#160;rukama, trhal plnými hrstmi pampelišky a&#160;házel je zdálky do košíku; uprostřed širokých ploch vyprahlé trávy tam totiž rostly překrásné žluté pampelišky. Pomalu se tou hrou uklidňoval, bavilo ho to. Prsty, ztuhlými těžkou prací s&#160;kladivem, trhal jemně květy, házel je jeden po druhém do košíku a&#160;dobrácké psí oči mu zářily smíchem, když se strefil a&#160;nehodil vedle. Pradlena se opřela zády o&#160;uschlý strom, byla najednou veselá a&#160;klidná, a&#160;mluvila hodně nahlas, aby ji bylo slyšet v&#160;tom hlasitém supání parní pily. Když potom odcházeli, bok po boku rozprávějíce o&#160;Štěpánovi, kterému se v&#160;Lille velmi líbilo, odnášela si Gervaisa košík plný pampelišek.</p>
			<p class="MLP-text para-style-override-1">Ve skutečnosti se však Gervaisa necítila před Lantierem tak jistá, jak tvrdila. Byla sice, pravda, pevně odhodlaná nedovolit mu nic, ani prstem se jí nesmí dotknout; ale měla strach&#160;– kdyby na ni někdy sáhl&#160;– ze své vrozené zbabělosti, z&#160;té povolnosti a&#160;ochoty, které se vždycky poddávala, jen aby lidem vyhověla. Ale Lantier se o&#160;to už podruhé nepokoušel. Několikrát se s&#160;ní octl o&#160;samotě, ale vždycky se držel zpátky. Zdálo se, že teď se zajímá o&#160;prodavačku drobů, dobře zachovalou pětačtyřicátnici. Gervaisa o&#160;ní často mluvila před Goujetem, aby ho uklidnila. A&#160;Virgínii a&#160;paní Leratové odpovídala, když před ní kloboučníka vychvalovaly, že se jistě obejde bez jejího obdivu, když jsou do něho zakoukané všechny sousedky.</p>
			<p class="MLP-text para-style-override-1">Coupeau zatím po celé čtvrti vytruboval, že Lantier je přítel, opravdový přítel. Ať si lidé vykládají, co chtějí, on ví své a&#160;na všechny drby kašle, když má poctivost na své straně. Když šli v&#160;neděli všichni tři na procházku, musela jít jeho žena zavěšena s&#160;kloboučníkem napřed a&#160;on šel za nimi, jen aby před celou ulicí ukázal, jak málo dbá o&#160;lidské řeči. Díval se vyzývavě po lidech a&#160;byl připraven každému zvednout mandle, kdo by si dovolil sebemenší posměšnou poznámku. Někdy se mu sice Lantier zdál trochu nafoukaný, vyčítal mu, že se před kořalkou upejpá jako slečinka, a&#160;dobíral si ho za to, že umí číst a&#160;mluví jako advokát. Ale jinak prý je to bezvadný kluk. V&#160;celé čtvrti bys druhého takového nenašel. Zkrátka, rozumějí si a&#160;jsou jeden pro druhého jako stvoření. Přátelství mezi muži je prý pevnější než láska k&#160;ženě.</p>
			<p class="MLP-text para-style-override-1">Je třeba ještě říci, že Coupeau s&#160;Lantierem spolu flámovali, až se hory zelenaly. Lantier si teď chodil vypůjčovat peníze od Gervaisy, tu deset, tu zas dvacet franků, sotva zvětřil peníze v&#160;domě. Vždycky prý na ty své velké obchody. To pak pokaždé sváděl Coupeaua, říkal, že má jakousi dalekou pochůzku, a&#160;bral ho s&#160;sebou. Zapadli do nejbližší hospody a&#160;tam si pak dávali do nosu, poroučeli si jídla, jaká by doma nikdy neměli, a&#160;zalévali je nejlepším značkovým vínem. Klempíř by se byl raději naládoval méně vybranými pokrmy, ale musel se podrobit nóbl choutkám kloboučníka, který vybíral z&#160;jídelního lístku ta nejroztodivnější jména omáček. Člověk by nevěřil, jak může být někdo tak choulostivý a&#160;vybíravý. V&#160;jižní Francii jsou prý všichni takoví. Tak například nechtěl nic dráždivého a&#160;o&#160;každém jídle se dlouho dohadoval, je-li zdravé, nebo není, a&#160;když se mu maso zdálo přesolené nebo přepepřené, hned je vracel zpátky. Ještě horší to bylo s&#160;průvanem, toho se bál jako čert kříže a&#160;udělal kravál po celé hospodě, když někde zůstaly dveře jen trochu pootevřené. Přitom byl na peníze jako četník a&#160;dával číšníkovi jen dva pětníky spropitného po sedmi nebo osmifrankové útratě. Přesto se před ním všude třásli a&#160;znali ho ve všech hospodách na vnějších bulvárech od Batignolles až po Belleville. Chodívali do Grande-rue des Batignolles na husí játra po caenském způsobu, která se tam podávala na malých ohřívadlech. Dole pod Montmartem objevili nejlepší ústřice z&#160;celé čtvrti v&#160;restauraci <span class="MLP-znak-kurziva-11b">U&#160;Města Bar-le Duc</span>. Když někdy došli až nahoru k&#160;<span class="MLP-znak-kurziva-11b">Moulin de la Galette</span>, dali si tam upéci králíka na másle. Hostinec <span class="MLP-znak-kurziva-11b">U&#160;Šeříků</span> v&#160;rue des Martyrs míval jako specialitu telecí hlavu, kdežto v&#160;restauracích <span class="MLP-znak-kurziva-11b">U&#160;Zlatého lva</span> a&#160;<span class="MLP-znak-kurziva-11b">U&#160;Dvou kaštanů</span> si zas dávali vyhlášené dušené ledvinky. Ale nejčastěji se pouštěli nalevo směrem k&#160;Belleville; tam už měli vždycky svůj stůl <span class="MLP-znak-kurziva-11b">U&#160;Burgundského vinobraní</span>, <span class="MLP-znak-kurziva-11b">U&#160;Modrého ciferníku</span> a&#160;<span class="MLP-znak-kurziva-11b">U&#160;Kapucína</span>, v&#160;hostincích, na které bylo spolehnutí a&#160;kde si člověk mohl objednat cokoliv se zavřenýma očima. Byly to tajné flámy a&#160;oni o&#160;nich druhý den mluvili jen ve skrytých narážkách, když se vrtali v&#160;Gervaisiných bramborách. Jednou si dokonce do zahradní restaurace <span class="MLP-znak-kurziva-11b">Moulin de la Galette</span> přivedl Lantier nějakou ženskou a&#160;Coupeau ho tam s&#160;ní po jídle nechal o&#160;samotě.</p>
			<p class="MLP-text para-style-override-1">Pochopitelně že se nedá flámovat a&#160;přitom pracovat. A&#160;tak klempíř, který už beztak práci moc nedal, od té doby, co u&#160;nich bydlel Lantier, už na nářadí vůbec nesáhl. A&#160;když se přece někdy dal najmout na stavbu, protože už ho omrzelo se jen tak flákat, mohl se spolehnout, že ho tam kloboučník co nejdřív vyčenichá, bude si ho k&#160;smrti dobírat, že tam visí na laně jako šunka v&#160;udírně, a&#160;zavolá na něho, aby slezl dolů a&#160;šel s&#160;ním na frťana. Tím to bylo obyčejně vyřízeno, klempíř nechal práce a&#160;šel na tah, který trval celé dny, ba i&#160;týdny. A&#160;jaké to, panečku, byly flámy! Přehlídka všech putyk v&#160;celé čtvrti; opice od rána, ze které se v&#160;poledne vystřízlivělo, se musela večer dorazit; rundy nejostřejší kořalky šly jedna za druhou a&#160;ztrácely se nakonec v&#160;temnotách jako řada lampiónů při nějaké slávě, až poslední svíčka dohasla s&#160;poslední sklenicí. Ten zatracený neřád kloboučnický to nikdy netáhl až do konce. Nechal ho ožrat se, pak se na něho vykašlal a&#160;šel domů s&#160;nejroztomilejším úsměvem. Sám se vždycky jen mírně nalíznul, takže to na něm nebylo ani vidět. Kdo ho dobře znal, poznal to na něm jen podle malých očí a&#160;podle toho, že býval u&#160;žen ještě podnikavější. Klempíř naopak začínal být vždycky nechutný a&#160;nedovedl už pít jinak, než se zřídit pod obraz.</p>
			<p class="MLP-text para-style-override-1">A&#160;tak jednou na začátku listopadu se Coupeau vydal na tah, který pak skončil velmi neblaze jak pro něho, tak pro jiné. Den předtím našel práci. Lantier byl tentokrát vtělená ušlechtilost; kázal o&#160;blahodárnosti práce, protože prý práce šlechtí člověka. Ráno, dokonce ještě za tmy, vstal a&#160;důstojně prohlásil, že půjde kamaráda doprovodit na šichtu, protože v&#160;něm ctí dělníka opravdu hodného toho jména. Ale sotva došli k&#160;vinárně <span class="MLP-znak-kurziva-11b">U&#160;Šnytlíku</span>, kde právě otvírali, zapadli dovnitř, že si dají švestku v&#160;rumu, jenom jedinou, aby náležitě oslavili pevné rozhodnutí, že teď povedou spořádaný život. Proti nálevnímu pultu tam seděl na lavici Telecí nožička, opřený zády o&#160;zeď, kouřil dýmku a&#160;mračil se.</p>
			<p class="MLP-text para-style-override-1">„A&#160;hele, Telecí nožička vytlouká hospody!“ ozval se Coupeau. „Tak co, kamaráde, nechce se nám dneska makat?“</p>
			<p class="MLP-text para-style-override-1">„To teda ne!“ odpověděl Telecí nožička a&#160;protáhl se. „Hlavně ti zaměstnavatelé berou člověku všechnu chuť… Včera jsem toho našeho starýho pustil k&#160;vodě… Lumpové, všichni jsou stejná pakáž…“</p>
			<p class="MLP-text para-style-override-1">A&#160;Telecí nožička si s&#160;nimi ochotně dal jednu švestku v&#160;rumu. Beztak tu zřejmě na lavici čekal, až ho někdo pozve. Lantier se zaměstnavatelů zastával; mají prý taky někdy starostí nad hlavu, on o&#160;tom něco ví, vždyť byl donedávna sám podnikatelem. Dělníci jsou pěkná pakáž, pořád by to jen flámovalo, na práci to kašle a&#160;nechají člověka na holičkách, zrovna když je nejvíc co dělat; potom se zas objeví, až když jim dojdou peníze. To u&#160;něho třeba pracoval jeden takový mrňous z&#160;Pikardie a&#160;ten si strašně rád vozil zadek v&#160;kočáře. Jak dostal týdenní výplatu, najal si drožku třeba na celý den. Copak tohle je nějaká slušná záliba pro dělníka? A&#160;pak se najednou Lantier pustil zas do zaměstnavatelů. Však on do toho vidí dobře a&#160;řekne každému, co si myslí! Špinavá banda je to, nestydatí vykořisťovatelé, vydřiduši. On může, zaplať pánbůh, klidně spát, protože má čisté svědomí a&#160;vždycky jednal s&#160;dělníky jako s&#160;kamarády. On na nich nechtěl vydělávat miliony jako ti druzí.</p>
			<p class="MLP-text para-style-override-1">„Tak, a&#160;teď už jdeme, kamaráde!“ řekl, obraceje se ke Coupeauovi. „Musíme být pěkně hodní, nebo bysme ještě přišli pozdě!“</p>
			<p class="MLP-text para-style-override-1">Telecí nožička s&#160;nimi vyšel klátivě na ulici. Venku začínalo teprve svítat, špinavý úsvit se odrážel v&#160;blátivém odlesku dlažby. Den předtím pršelo a&#160;bylo poměrně teplo. Před chvilkou pozhasínali plynová světla; ulice Poissonnière, v&#160;níž se mezi vysokými domy ještě povalovaly poslední temné cáry noci, se pozvolna plnila tlumeným dusotem dělníků, kráčejících dolů k&#160;Paříži. Coupeau s&#160;klempířským rancem přehozeným přes rameno si hrdě vykračoval jako občan, který se náhodou také jednou hrne do práce. Otočil se a&#160;zeptal se: „Nožičko, chceš taky melouch? Starý říkal, že můžu ještě někoho přivést.“</p>
			<p class="MLP-text para-style-override-1">„Děkuju,“ odpověděl Telecí nožička, „já si dneska ze zdravotních důvodů musím dát leho… Měls to říct Perkovi, ten ještě včera sháněl nějakou rachotu… Počkej, vždyť Perko bude určitě tady!“</p>
			<p class="MLP-text para-style-override-1">A&#160;jak přicházeli na dolní konec ulice, uviděli skutečně Perka, jak sedí u&#160;starého Colomba. Vzdor časné hodině zářila putyka světlem, okenice byly sundané a&#160;všechny plynové lampy hořely. Lantier zůstal na prahu a&#160;nakázal Coupeauovi, aby si pospíšil, protože mají už nejvýš deset minut času.</p>
			<p class="MLP-text para-style-override-1">„Cože! Ty jdeš k&#160;tomu lumpovi Bourguignonovi?“ rozkřikl se Perko, sotva s&#160;ním Coupeau promluvil. „Tam už mě nikdo neuvidí! Kdepak, to budu radši sušit hubu až do novýho roku… Však ty tam, kamaráde, nezůstaneš ani tři dny, to ti povídám!“</p>
			<p class="MLP-text para-style-override-1">„Tak ona je to teda doopravdy svinská štace?“ zeptal se Coupeau starostlivě.</p>
			<p class="MLP-text para-style-override-1">„No to si myslím! Nejhorší vyšívačka, jakou si dovedeš představit. Člověk se tam nemůže ani hnout, starýho máš pořád v&#160;zádech a&#160;k&#160;tomu ještě ty způsoby, panička ti pořád nadává, že jsi ožrala, a&#160;při práci si nesmíš ani odplivnout… Poslal jsem je k&#160;vodě hned první večer, rozumíš.“</p>
			<p class="MLP-text para-style-override-1">„Dobře, tak aspoň vím, na čem jsem. To se tam u&#160;nich dlouho sekýrovat nenechám… Dneska ráno to půjdu zkusit, a&#160;jestli mi mistr něco řekne, tak ho popadnu a&#160;posadím jeho staré za krk, rozumíš, že budou jako párek slanečků!“</p>
			<p class="MLP-text para-style-override-1">Klempíř potřásal kamarádovi rukou a&#160;děkoval mu za takovou důležitou informaci; chystal se už odejít, ale Perko se dopálil. Hrom do toho, copak si kvůli tomu zatracenýmu Bourguignonovi ani frťana nedají? To by byli pěkný padavky, a&#160;ne chlapi! Však ten starej všivák taky může pět minut počkat. Teď se i&#160;Lantier nechal pozvat na rundu a&#160;přišel k&#160;nim dovnitř. Všichni čtyři se postavili k&#160;nálevnímu pultu. Perko v&#160;sešlapaných botách, k&#160;nepoznání zasviněné kazajce a&#160;s&#160;čepicí připláclou v&#160;týle zatím hulákal a&#160;koulel očima, jako by mu patřila celá putyka. Byl právě vyhlášen císařem ochlastů a&#160;králem prasat, protože snědl salát ze živých chroustů a&#160;kousl si do chcíplé kočky.</p>
			<p class="MLP-text para-style-override-1">„Poslouchej, ty traviči jeden!“ křikl na starého Colomba. „Nalej nám tu žlutou vodu, ty tvoje opičí chcanky číslo jedna!“</p>
			<p class="MLP-text para-style-override-1">Starý Colombe, bledý a&#160;klidný, v&#160;modrém tričku, nalil čtyři skleničky a&#160;pánové je do sebe naráz převrátili, aby kořalka nezvětrala.</p>
			<p class="MLP-text para-style-override-1">„Přece jen to udělá všude dobře, kudy to proteče!“ pochvaloval si Telecí nožička.</p>
			<p class="MLP-text para-style-override-1">Ale ten dobytek Perko dal zatím k&#160;dobru jednu moc povedenou věc; v&#160;pátek prý byl tak ožralý, že mu kamarádi připlácli fajfku kusem malty k&#160;hubě. Jiný by z&#160;toho umřel hanbou, ale on se tím ještě chlubil a&#160;naparoval.</p>
			<p class="MLP-text para-style-override-1">„Dají si pánové ještě jednou?“ zeptal se šišlavě starý Colombe tím svým medovým hlasem.</p>
			<p class="MLP-text para-style-override-1">„Ano, ještě jednou dokola, teď platím zase já!“ řekl Lantier.</p>
			<p class="MLP-text para-style-override-1">A&#160;přešla řeč na ženské. Telecí nožička si minulou neděli přivedl svou starou k&#160;tetě, co bydlí v&#160;Montrouge. Coupeau se ptal, co dělá <span class="MLP-znak-kurziva-11b">Zámořská pošta</span>, tak se říkalo jedné pradleně ze Chaillot, kterou tady dobře znali. Chystali se zrovna napít, když Perko najednou začal hlasitě volat na Goujeta a&#160;Lorilleuxe, kteří šli zrovna okolo. Oba popošli až ke dveřím, ale dovnitř nechtěli. Kovář prý nemá na pití chuť. Řetízkář se třásl, celý zelený, a&#160;tiskl v&#160;kapse zlaté řetízky, které nesl odevzdat. Kašlal a&#160;omlouval se, že prý by ho i&#160;ta kapka kořalky porazila.</p>
			<p class="MLP-text para-style-override-1">„Koukej na ty svatoušky pokrytecký!“ zahučel Perko. „Zřejmě to asi chlastá někde potají.“</p>
			<p class="MLP-text para-style-override-1">A&#160;sotva strčil nos do skleničky, pustil se do starého Colomba: „Ty šizuňku jeden, ty jsi nám nalil z&#160;jiný láhve…! Koukej, na mě si s&#160;tím tvým ředěným utrejchem nepřijdeš!“</p>
			<p class="MLP-text para-style-override-1">Mezitím se úplně rozednilo, do zapadáku pronikalo kalné světlo zvenčí a&#160;hospodský zhasínal plynové lampy. Coupeau omlouval švagra, opravdu prý nemůže pít, a&#160;tak mu to nakonec nikdo nemůže tolik zazlívat. Souhlasil dokonce i&#160;s&#160;Goujetem, je to vlastně pro člověka štěstí, když nemá nikdy žízeň. A&#160;mluvil už o&#160;tom, že půjde do práce, ale Lantier ho s&#160;povznesenou tváří slušně vychovaného muže náležitě usadil; sluší se snad taky zaplatit rundu, ne, než člověk zvedne kotvy. Nenechá tu přece své přátele jen tak, jako nějaký halama, i&#160;když jde třeba za povinností!</p>
			<p class="MLP-text para-style-override-1">„Jak dlouho nás ještě bude otravovat s&#160;tou svou prací?“ rozkřikl se Perko.</p>
			<p class="MLP-text para-style-override-1">„Tak teď platí pán?“ zeptal se Coupeaua starý Colombe.</p>
			<p class="MLP-text para-style-override-1">A&#160;Coupeau zatáhl rundu. Ale když přišla řada na Telecí nožičku, ten začal něco šeptat hospodskému do ucha a&#160;hospodský pomalu zavrtěl hlavou, jako že ne. Perko to hned pochopil a&#160;začal znovu starému Colombovi nadávat. Cože? Tenhle starý obejda si dovolí takhle se chovat k&#160;jeho kamarádovi? Vždyť se v&#160;každé hospodě dává na sekyru! To musí člověk teprve přijít do takovýhle zaplivaný putyky, aby ho tu uráželi! Hospodským to ani nehnulo, pohupoval se na tlustých pěstích, opřených o&#160;nálevní pult, a&#160;zdvořile opakoval: „Půjčte pánovi peníze, to bude jednodušší!“</p>
			<p class="MLP-text para-style-override-1">„To se ví, že mu taky půjčím!“ hulákal Perko. „Tumáš, hoď je tomu krkounovi do chřtánu, až se zadáví!“</p>
			<p class="MLP-text para-style-override-1">Byl už pěkně v&#160;ráži, a&#160;protože ho rozčiloval ranec, který měl Coupeau pořád ještě přes rameno, pustil se teď zas do klempíře: „Vypadáš s&#160;tím jako kojná. Zahoď to svý miminko! Vždyť od toho ještě budeš hrbatej!“</p>
			<p class="MLP-text para-style-override-1">Coupeau chvíli váhal. A&#160;potom klidně, jako by se byl rozhodl po zralém uvážení, položil ranec na zem a&#160;řekl: „Beztak už je moc pozdě. Půjdu k&#160;Bourguignonovi až po obědě. Řeknu, že moje stará dostala běhavku… Poslouchejte, pane Colombe, já si nechám nářadí tady pod lavicí a&#160;v&#160;poledne se tu pro to stavím.“</p>
			<p class="MLP-text para-style-override-1">Lantier mu to rozhodnutí pokynem hlavy schválil. Pracovat se musí, o&#160;tom není žádná pochybnost; ale když je jednou člověk s&#160;přáteli, tak to je zdvořilost především. Všechny čtyři je pomalu zmáhala chuť pořádně se napařit a&#160;příjemně se jim rozlévala po těle; postávali s&#160;nerozhodně svěšenýma rukama a&#160;tázavě se po sobě dívali. Sotva se před nimi objevila vyhlídka na pět hodin flámování, popadla je najednou bujná veselost, plácali se po zádech a&#160;hulákali si do obličeje něžné nadávky. Zvlášť Coupeauovi jako by se ulehčilo, celý omládl a&#160;říkal všem „ty jeden starej mazavko“. Ještě jednou si dali dokola rundu na posilněnou a&#160;pak se vydali do hospody <span class="MLP-znak-kurziva-11b">U&#160;Kýchavé blechy</span>, malé putyky, kde měli kulečník. Kloboučník tam chvíli ohrnoval nos, protože to nebyl zrovna nejslušnější podnik; šnaps tam stál jeden frank litr, deset pětníků půllitrová láhev se dvěma skleničkami a&#160;místní hosté už nadělali po kulečníkovém stole tolik svinstva, že na něm koule zůstávaly přilepené. Ale jakmile se zabrali do hry, našel zas Lantier brzo svou obvyklou eleganci a&#160;dobrou náladu; uměl se mistrně ohánět tágem, přitom ještě vypínal prsa a&#160;při každém karambolu se švihácky pohupoval v&#160;bocích.</p>
			<p class="MLP-text para-style-override-1">Když přišel čas k&#160;obědu, dostal Coupeau nápad. Zadupal a&#160;křikl: „Musíme zajít pro Nevymáchanou hubu! Já vím, kde dělá… Vezmeme ho s&#160;sebou k&#160;tetce Louisové na nožičky s&#160;kyselou omáčkou!“</p>
			<p class="MLP-text para-style-override-1">Návrh byl přivítán potleskem. Ano, Nevymáchaná huba zvaný Duha s&#160;nimi musí na telecí nožičky. Vyšli ven. Ulice byly nažloutlé mlhou, drobně mrholilo; ale všichni už byli uvnitř dost zahřátí, takže tu mírnou spršku na svých tělesných schránkách ani necítili. Coupeau je vedl do Marcadetovy ulice k&#160;továrně na svorníky. Protože tam přišli dobrou půlhodinu před polední přestávkou, dal klempíř dva pěťáky nějakému klukovi, aby šel dovnitř a&#160;vyřídil Nevymáchané hubě, že se jeho staré udělalo špatně a&#160;že má hned přijít. Kovář se vzápětí přiklátil s&#160;klidnou tváří, protože už v&#160;tom čuchal nějakou žranici.</p>
			<p class="MLP-text para-style-override-1">„Aha, vy rošťáci!“ řekl, sotva je uviděl schované za vraty. „Já to hned věděl… Tak co, copak si dneska dáme?“</p>
			<p class="MLP-text para-style-override-1">Když u&#160;tetky Louisové olizovali chrupavky z&#160;nožiček, pustili se zas do zaměstnavatelů. Nevymáchaná huba zvaný Duha vykládal, že mají v&#160;kovárně zrovna naléhavou zakázku. Starý teď na nějakých těch pár minut nekouká, a&#160;i když tam člověk není při zahoukání, stejně je jako máslo; však si taky může gratulovat, když se mu člověk vrátí vůbec do práce! Především žádný strach, že by si nějaký mistr troufal někdy vyhodit Nevymáchanou hubu zvaného Duha, protože takového machra a&#160;pracanta, jako je on, by hned tak nenašel. Po nožičkách si dali omeletu. Každý k&#160;tomu vypil litr vína. Tetka Louisová brala víno až z&#160;Auvergne, bylo červené jako krev a&#160;táhlo se, div se nedalo nožem krájet. Začínalo být veselo, panstvo se dostávalo do nálady.</p>
			<p class="MLP-text para-style-override-1">„Co mě má pořád otravovat, ten zatracenej všivák?“ rozkřikl se Nevymáchaná huba po zákusku. „Představte si, že si nedávno usmyslel, že dá v&#160;dílně pověsit zvon! Zvon, to je akorát tak na otroky… Tak ať si teda zvoní! Ať mě hrom, jestli mě dneska ještě někdo uvidí u&#160;kovadliny! Pět dní už dřu, div se nenamůžu, tak si taky jednou můžu dát leho… A&#160;jestli si na mě otevře hubu, tak ho pošlu&#160;– víte kam!“</p>
			<p class="MLP-text para-style-override-1">„Já vás teď budu muset opustit!“ prohlásil Coupeau důležitě. „Jdu do práce. Ano, slíbil jsem to ženě… Bavte se dobře, já budu v&#160;myšlenkách s&#160;vámi; to víte, na kamarády nezapomenu!“</p>
			<p class="MLP-text para-style-override-1">Všichni si ho dobírali. Ale vypadal tak odhodlaně, že se zvedli a&#160;šli s&#160;ním, když prohlásil, že si musí vyzvednout nářadí u&#160;starého Colomba. Tam si vzal ranec pod lavicí a&#160;položil jej před sebe, zatímco všichni popíjeli posledního frťana. Ale byla jedna hodina a&#160;oni tam ještě stáli a&#160;dávali si rundy. Tu tedy Coupeau odhodil mrzutě nářadí zpátky pod lavici, protože mu ranec překážel; vždycky do něho vrazil, když se chtěl opřít o&#160;nálevní pult. Teď už by to bylo moc hloupé, půjde k&#160;Bourguignonovi až zítra. Ostatní čtyři, kteří se zatím dohadovali o&#160;tom, jak vysoké by se měly platit dělníkům mzdy, se vůbec ani trochu nepodivili, když jim klempíř bez jakéhokoliv vysvětlování navrhl, aby se šli trochu projít po bulváru, rozhýbat si nohy. Pršet už přestalo. Ale jejich procházka se scvrkla na to, že urazili asi dvě stě kroků v&#160;řadě za sebou a&#160;klátíce rukama; čerstvý vzduch jako by jim vzal řeč a&#160;všichni byli otrávení, že jsou venku. Ani se nemuseli šťouchnutím dorozumět a&#160;zamířili pomalu, jakoby pudově, ulicí Poissonnière nahoru k&#160;Františkovi na flašku vína. Doopravdy už to měli zapotřebí, aby se trochu zas postavili na nohy. Na ulici padá na člověka moc velký smutek, vždyť je tam bláta, že by ani policajta ven nevyhnal! Lantier strkal kamarády do séparé, byla to úzká místnost, oddělená od lokálu přepážkou s&#160;matným sklem, a&#160;byl tam jen jediný stůl. Sám prý se vždycky chodí rozšoupnout jenom do separé, je to mnohem slušnější. Copak jim tu není dobře? Člověk se tu cítí jako doma, mohl by si tu dát třeba i&#160;šlofíka a&#160;nemusel by se žinýrovat. Dal si přinést noviny, rozložil je před sebou, svraštil obočí a&#160;četl. Coupeau s&#160;Perkem si dali partičku karet. Na stole stály dvě láhve a&#160;pět skleniček.</p>
			<p class="MLP-text para-style-override-1">„Tak co si zas kecají za rozumy v&#160;tom plátku?“ zeptal se kloboučníka Telecí nožička.</p>
			<p class="MLP-text para-style-override-1">Lantier chvíli mlčel. Pak ani nezvedl oči od novin a&#160;řekl: „Ale čtu tady zrovna zprávy ze sněmovny. To jsou mi pěkní hadrníci, ti republikáni; jenom sami flákači jsou na té levici! Copak je lid volí proto, aby si slintali ty svý medový řeči? Tak tenhleten prý věří v&#160;boha a&#160;div nevleze těm lumpům ministrům do zadnice! Já, kdyby mě zvolili poslancem, tak bych vylez na tribunu a&#160;řek bych: ‚Jděte do prdele!‘ Ano, nic víc, to je celý moje mínění!“</p>
			<p class="MLP-text para-style-override-1">„Víte, že ten šašek napoleonská si tuhle večer nafackoval se starou před svým císařským dvorem?“ vykládal Nevymáchaná huba zvaný Duha. „Namouduši! A&#160;to jen kvůli nějaký volovině, prostě se pohádali. Badinguet byl nalíznutej.“</p>
			<p class="MLP-text para-style-override-1">„Trhněte si nohou s&#160;tou vaší politikou!“ křikl klempíř. „Přečtěte nám radši o&#160;nějaký vraždě, to je větší sranda!“</p>
			<p class="MLP-text para-style-override-1">Hned se zas vrátil ke kartám a&#160;hlásil terci od devítky a&#160;tři dámy: „Tak tu mám nižší tercku a&#160;tři princezny… Holt ty paničky se mě ňák držej!“</p>
			<p class="MLP-text para-style-override-1">Vyprázdnili sklenice. Lantier začal číst nahlas: „Strašlivý zločin vyvolal včera zděšení v&#160;obci Gaillon v&#160;departementu Seine-et-Marne. Syn ubil otce motykou kvůli třiceti pětníkům…“</p>
			<p class="MLP-text para-style-override-1">Všichni vykřikli hrůzou a&#160;odporem. Na takovýho chlapa by se teda s&#160;potěšením šli podívat, až ho budou popravovat. Ale gilotina je na něho moc málo; měli by ho rozkrájet na kousky. Také zpráva o&#160;vraždě novorozeněte je nesmírně pobouřila; ale mravokárce Lantier se té ženy zastal a&#160;všechnu vinu svaloval na toho, kdo ji svedl. Protože kdyby jí, chudákovi, nějaký holomek neudělal dítě, nebyla by ho potom musela hodit do záchodu. Ale nejvíc je <span>nadchl</span> rekovný čin markýze T., který se ve dvě hodiny v&#160;noci cestou z&#160;plesu ubránil třem zlosynům na bulváru Invalidů. Nesvlékl si ani rukavičky, první dva padouchy zneškodnil úderem hlavou do břicha a&#160;třetího odvedl za ucho na strážnici. To je výkon, panečku, co? Škoda jen, že je to šlechtic.</p>
			<p class="MLP-text para-style-override-1">„Teďko poslouchejte!“ pokračoval Lantier. „Přečtu vám zprávy ze vznešených kruhů. Hraběnka de Bretigny provdává svou nejstarší dceru za mladého barona de Valangay, pobočníka Jeho Veličenstva. Ve výbavě je za víc než tři sta tisíc franků krajek…!“</p>
			<p class="MLP-text para-style-override-1">„Co je nám po tom!“ přerušil ho Telecí nožička. „Na to se jich nikdo neptá, jaký barvy budou mít košile… Holka může mít krajek, kolik chce, stejně přijde o&#160;věnec jako každá jiná!“</p>
			<p class="MLP-text para-style-override-1">Když se Lantier tvářil, jako by chtěl číst dál, vytrhl mu Ne­vymáchaná huba zvaný Duha noviny z&#160;rukou a&#160;sedl si na ně.</p>
			<p class="MLP-text para-style-override-1">„Tak, a&#160;teď už nám s&#160;tím dáš pokoj…,“ prohlásil. „Takhle jsou aspoň ty noviny v&#160;teple… Beztak se ten papír k&#160;ničemu jinýmu nehodí.“</p>
			<p class="MLP-text para-style-override-1">Mezitím si Perko rozložil karty a&#160;najednou vítězoslavně bouchl do stolu. Měl třiadevadesát.</p>
			<p class="MLP-text para-style-override-1">„Mám revoluci!“ křičel. „Pět trefů od sedmičky, samá zelená…, to je dvacet, co? Potom károvou tercku z&#160;vyšších, to je třiadvacet; tři králové k&#160;tomu, to je šestadvacet, tři kluci devětadvacet, tři esa dvaadevadesát, a&#160;protože jsem forhont, dělá to dohromady akorát třiadevadesát!“</p>
			<p class="MLP-text para-style-override-1">„Seš teda namydlenej, kamaráde!“ křikli ostatní na Coupeaua.</p>
			<p class="MLP-text para-style-override-1">Muselo se to zapít dalšími dvěma láhvemi. Skleničky nezůstaly ani chvíli prázdné; všichni už byli čím dál tím opilejší. Kolem páté hodiny to začínalo být nechutné, takže Lantier zmlkl a&#160;pomýšlel na to, jak by se vytratil. Jak se začne hulákat a&#160;lít víno po zemi, to už není nic pro něho. Coupeau zrovna vstal, že se pokřižuje křížem ochlastů. Když dělal znamení na čele, řekl „Montparnasse“, na pravém rameni „Menilmonte“, na levém rameni „Courtille“, dole na břiše „Bagnolet“ a&#160;na žaludku třikrát „smažený králík“. Kloboučník využil všeobecného kraválu, který se při tom obřadu rozpoutal, a&#160;klidně zmizel. Kumpáni si jeho ochodu ani nevšimli. I&#160;on už byl pěkně vzatý, ale na ulici se vzpamatoval a&#160;dokázal jakž takž vládnout nohama. Klidně došel domů a&#160;v&#160;krámě řekl Gervaise, že Coupeau si vyšel do společnosti.</p>
			<p class="MLP-text para-style-override-1">Uplynuly dva dny a&#160;klempíř se ještě neobjevil. Potloukal se někde po čtvrti, nikdo přesně nevěděl kde. Lidé přitom říkali, <span>že ho</span> viděli v&#160;hospodě u&#160;staré Baquetové, <span class="MLP-znak-kurziva-11b">U&#160;Motýlka</span> nebo <span class="MLP-znak-kurziva-11b">U&#160;Kašlavého panáka</span>. Jenomže jedni tvrdili, že byl sám, a&#160;jiní zas, že ho potkali ve společnosti sedmi nebo osmi mazavků jako on. Gervaisa jen rezignovaně krčila rameny. Co může dělat, musí si na to nějak zvyknout. Přece za tím svým nebude běhat! I&#160;když ho někdy náhodou zahlédla ve vinárně, raději se obloukem vyhnula, aby ho nerozzlobila. Čekala jen, až se vrátí, a&#160;poslouchala i&#160;v&#160;noci, jestli nechrápe za dveřmi. A&#160;Coupeau zatím spal na smetišti, na lavičce, někde na nezastavěné parcele anebo třeba i&#160;ve stružce u&#160;chodníku. Ráno se z&#160;opice ještě ani neprobral, ale už zas táhl dál, tloukl na okenice kořalen a&#160;znovu začínal zběsilou pouť od skleniček přes čtvrťáky až k&#160;litrovým lahvím, ztrácel kumpány a&#160;znovu je nacházel, vydával se na daleké cesty, z&#160;nichž se vracel celý paf, protože mu ulice s&#160;domy tančily před očima, viděl, jak se stmívá a&#160;jak se rozednívá, a&#160;neměl přitom už jinou myšlenku než se napít a&#160;hned na místě se z&#160;toho vyspat. Když spal, byl od něho aspoň pokoj. Druhý den šla Gervaisa přece jen do zapadáku zeptat se starého Colomba, co s&#160;mužem je; viděl prý ho tam mezitím pětkrát, ale víc o&#160;něm neví. Tak aspoň odnesla domů nářadí, které tam nechal pod lavicí.</p>
			<p class="MLP-text para-style-override-1">Když Lantier kvečeru viděl, jak je pradlena smutná, nabídl jí, že ji zavede do šantánu, aby přišla na jiné myšlenky. Nejprve odmítla, protože jí dnes nebylo zrovna do smíchu. Jinak by byla docela svolila, protože kloboučník se při té nabídce tvářil tak počestně, že ji ani nenapadlo podezírat ho z&#160;nějakého úskoku. Zdálo se, že má účast na jejím neštěstí, a&#160;choval se k&#160;ní opravdu otcovsky. Nikdy ještě nezůstal Coupeau na tahu dvě noci po sobě. A&#160;tak jí to nedalo, chtěj nechtěj chodila každých deset minut postávat na práh a&#160;rozhlížela se s&#160;žehličkou v&#160;ruce na obě strany ulice, jestli už se muž nevrací. Neměla chvilku stání a&#160;říkala, že má takové mravenčení v&#160;nohou, že nemůže vydržet na místě. Vždyť si Coupeau mohl třeba zlámat nohu, dostat se pod vůz a&#160;někde zůstat ležet přejetý; ale vzápětí si říkala, že by to nebyla žádná škoda a&#160;že nakonec takový ohavný člověk si už nezaslouží žádné přátelské city. Přesto ji však rozčilovalo pořád takhle čekat, zda se vrátí, nebo ne. A&#160;když se na ulici rozsvítily plynové lampy a&#160;Lantier se jí zase zmínil o&#160;šantánu, svolila. Nakonec by byla hloupá, kdyby si odpírala trochu zábavy, když se manžel už tři dny někde potlouká jako vandrák. Když se pořád nevrací, půjde si ona taky. Ať jim třeba shoří barák nad hlavou. Sama by měla chuť celý ten cirkus podpálit, tak už ji začínal život dopalovat.</p>
			<p class="MLP-text para-style-override-1">Rychle se navečeřeli. Když odcházela v&#160;osm hodin zavěšená do kloboučníka, nakázala Gervaisa mamince Coupeauové s&#160;Nanou, aby si šly hned lehnout. Krám byl zavřený. Gervaisa šla dvorem, dala klíč paní Bochové a&#160;poprosila ji, kdyby se to její prase vrátilo, aby byla tak hodná a&#160;uložila ho do postele. Kloboučník na ni čekal v&#160;průjezdu, byl švihácky oblečený a&#160;pohvizdoval si.</p>
			<p class="MLP-text para-style-override-1">Gervaisa si vzala hedvábné šaty. Šli pomalu po chodníku těsně vedle sebe; tu a&#160;tam na ně padlo světlo z&#160;nějakého krámu a&#160;bylo vidět, jak se polohlasně baví a&#160;usmívají se.</p>
			<p class="MLP-text para-style-override-1">Šantán byl na Rochechouartském bulváru, taková malá kavárnička, kterou teď rozšířili dřevěnou přístavbou do dvora. Nad vchodem zářil oblouk ze skleněných koulí a&#160;vypadal jako svítící slavobrána. Na kraji chodníku stály dřevěné tabule s&#160;velkými plakáty.</p>
			<p class="MLP-text para-style-override-1">„Tak, jsme tady!“ řekl Lantier. „Dnes večer tu má první vystoupení slečna Amanda, kabaretní zpěvačka.“ Ale vtom zpozoroval Telecí nožičku; také si četl plakát. Na jednom oku měl černou modřinu, asi včera dostal někde pěstí.</p>
			<p class="MLP-text para-style-override-1">„A&#160;kde máš Coupeaua?“ zeptal se kloboučník a&#160;rozhlížel se kolem. „Vy jste ho někde ztratili?“</p>
			<p class="MLP-text para-style-override-1">„Jó, to už je dávno! Už včera!“ odpověděl Telecí nožička. „Když jsme šli od staré Baquetové, tak tam trochu lítaly facky. Já takový kratochvíle nemám moc rád… Víte, měli jsme menší nedorozumění s&#160;číšníkem od starý Baquetový kvůli jedný flašce, kterou nám chtěl počítat dvakrát… Tak jsem zmizel a&#160;šel jsem se krapánek vyhajat.“</p>
			<p class="MLP-text para-style-override-1">Ještě zíval; spal osmnáct hodin v&#160;jednom kuse. Jinak byl už úplně vystřízlivělý; měl otupělý výraz a&#160;zmačkaný kabát plný peří, jak si zřejmě lehl do postele úplně oblečený.</p>
			<p class="MLP-text para-style-override-1">„Tak vy opravdu nevíte, kde je můj muž?“ zeptala se pradlena.</p>
			<p class="MLP-text para-style-override-1">„Ne, nemám ani zdání… Bylo pět hodin, když jsme odcházeli od starý Baquetový. Počkejte… Nejspíš šel po ulici někam dolů. Ano, dokonce mám dojem, že jsem ho viděl zapadnout do hospody <span class="MLP-znak-kurziva-11b">U&#160;Motýlka</span> s&#160;nějakým kočím… Bože, je to taky ale pitomost! Člověk by za to zasluhoval…“</p>
			<p class="MLP-text para-style-override-1">Lantier s&#160;Gervaisou strávili v&#160;šantánu velmi příjemný večer. V&#160;jedenáct hodin, když se zavíralo, vyšli pomalu, beze spěchu domů. Zima trochu štípala do tváří a&#160;lidé se trousili v&#160;hloučcích ven. Ve tmě pod stromy se hlasitě řehnily nějaké holky, protože s&#160;nimi mužští dováděli příliš zblízka. Lantier si pobrukoval jednu z&#160;písniček slečny Amandy: <span class="MLP-znak-kurziva-11b">Jen pod nosem jsem lechtivá</span>. Gervaisa, celá omámená, jako opilá, po něm opakovala refrén. Bylo jí tam strašně horko. A&#160;navíc se jí trochu točila hlava ze dvou skleniček, které tam vypila, a&#160;z&#160;toho tabákového kouře a&#160;vydýchaného vzduchu. Největší dojem však na ni udělala slečna Amanda. To ona by se jakživa neodvážila postavit před obecenstvo tak málo oblečená! Ale musí se uznat, ta slečna má tělíčko, že by jí ho mohl každý závidět. A&#160;poslouchala se smyslnou zvědavostí všechny podrobnosti, které jí o&#160;té dotyčné dámě vypravoval Lantier, který se při tom tvářil, jako by jí byl sám někde v&#160;soukromí spočítal všechna žebra.</p>
			<p class="MLP-text para-style-override-1">„Všichni spí,“ řekla Gervaisa, když zazvonila třikrát na Bochovy a&#160;pořád nikdo neotvíral.</p>
			<p class="MLP-text para-style-override-1"><span>Konečně u&#160;Bochů někdo zatáhl za šňůru a&#160;dveře se otevřely, ale v&#160;průjezdu byla úplná tma. Když Gervaisa zaťukala na okénko u&#160;vrátnice, aby jí dali klíč, zavolala na ni rozespalá domovnice něco, čemu zpočátku vůbec nerozuměla. Nakonec z&#160;toho pochopila, </span><span>že strážník</span><span> Poisson přivedl Coupeaua ve strašně zřízeném stavu a&#160;že klíč musí být v&#160;zámku.</span></p>
			<p class="MLP-text para-style-override-1">„Sakra, co to tady prováděl?“ zabručel Lantier, když vešli dovnitř. „To je ale smrad!“</p>
			<p class="MLP-text para-style-override-1">Opravdu, páchlo to tam o&#160;sto šest. Gervaisa hledala sirky a&#160;šlápla do mokra. Když se jí konečně podařilo rozsvítit svíčku, uviděli pěkné divadlo. Coupeau vyzvrátil všechno, co měl v&#160;sobě, a&#160;byl toho plný pokoj. Postel byla celá zadělaná, koberec také, a&#160;dokonce i&#160;na prádelníku byly stříkance. A&#160;Coupeau, jak se zřejmě svezl z&#160;postele, na kterou ho Poisson hodil, chrápal na zemi uprostřed vlastních výkalů. Válel se v&#160;tom jako prase, jednu tvář měl celou zmazanou, vydechoval otevřenými ústy smrdutý dech a&#160;prošedivělými vlasy vymetal kaluž, která se mu roztekla pod hlavou.</p>
			<p class="MLP-text para-style-override-1">„To je ale prase! To je prase!“ opakovala rozhořčená a&#160;zoufalá Gervaisa. „Všechno tu zřídil… Ne, tohle by ani zvíře neudělalo, ani chcíplej pes není tak odpornej jako on.“</p>
			<p class="MLP-text para-style-override-1">Ani jeden, ani druhý se neodvažovali pohnout a&#160;nevěděli, kam šlápnout. Nikdy ještě nepřišel klempíř takhle zřízený a&#160;nepřivedl domácnost do takového ostudného stavu. A&#160;ten pohled zasadil také poslední ránu všem zbytkům citu, který snad Gervaisa k&#160;muži ještě měla. Dřív, když se vracíval s&#160;náladičkou nebo jen mírně nalíznutý, k&#160;němu bývala shovívavá, protože jí nebyl odporný. Ale teď, tohle už bylo moc; všechno se v&#160;ní bouřilo. Nebyla by se ho dotkla ani pinzetou. Jen pouhé pomyšlení, že by se měla dotknout kůže toho ochlasty, v&#160;ní budilo takový odpor, jako kdyby si měla lehnout vedle nebožtíka, rozežraného nějakou ošklivou nemocí.</p>
			<p class="MLP-text para-style-override-1">„Ale někde si přece musím lehnout!“ zašeptala. „Nemůžu přece jít spát na ulici… To ho radši překročím.“</p>
			<p class="MLP-text para-style-override-1">Pokoušela se opilce obejít, ale musela se zachytit o&#160;roh prádelníku, aby nesklouzla do té špíny. Coupeau úplně zatarasil přístup k&#160;posteli. Lantier se smál pod vousy, protože mu bylo jasné, že Gervaisa nebude dneska v&#160;noci spinkat ve své postýlce. Vzal ji za ruku a&#160;po tichu, vroucněji zašeptal: „Gervaiso… poslouchej, Gervaiso…“</p>
			<p class="MLP-text para-style-override-1">Ale ona hned pochopila, a&#160;zděšeně se mu vytrhla; také mu začala tykat, jako kdysi: „Ne, nech mě… Prosím tě, Auguste, jdi pryč, do svého pokoje… Já už to nějak udělám, přelezu třeba přes pelest…“</p>
			<p class="MLP-text para-style-override-1">„Ale nebuď hloupá, Gervaiso, no tak!“ naléhal dál. „Tady bys ani nemohla zůstat, je tu moc velký smrad… Pojď! Čeho se bojíš? On nás přece neslyší!“</p>
			<p class="MLP-text para-style-override-1">Vzpírala se, rázně vrtěla hlavou. V&#160;tom rozrušení se začala svlékat, jako by mu chtěla ukázat, že tu opravdu zůstane, přehodila hedvábné šaty přes židli a&#160;najednou tu stála jen v&#160;košili a&#160;spodničce, celá bílá, s&#160;krkem i&#160;pažemi nahými. Je to přece její postel, ne? A&#160;tak v&#160;ní taky bude spát! Dvakrát se ještě pokusila najít kousek čistého místa, kudy by prošla. Ale Lantier se nedal odbýt, vzal ji kolem pasu a&#160;šeptal jí takové věci, že se jí z&#160;nich točila hlava. Ach, to se dostala do pěkné šlamastyky! Před ní ten dobytek, kvůli kterému si nemůže lehnout do postele jako počestná manželka, a&#160;za ní ten nestydatý chlap, který myslí jen na to, jak by využil jejího neštěstí a&#160;znovu se jí zmocnil. Protože kloboučník začal mluvit hlasitěji, prosila ho, aby byl zticha. Nastražila uši směrem k&#160;pokojíku, kde ležela Nana s&#160;maminkou Coupeauovou, a&#160;poslouchala. Ale obě zřejmě spaly.</p>
			<p class="MLP-text para-style-override-1">„Auguste, nech mě být, ještě je vzbudíš!“ prosila znovu se sepjatýma rukama. „Měj rozum. Snad někdy jindy, jinde… Ale ne tady, před mou dcerou…“</p>
			<p class="MLP-text para-style-override-1">Neříkal už nic, jen se usmíval; a&#160;pomalu ji políbil na ucho, tak jak ji kdysi líbával, když ji chtěl rozdráždit a&#160;připravit o&#160;odpor. Tu najednou ztratila všechnu sílu, cítila jen, jak jí hučí v&#160;uších a&#160;jak jí celým tělem probíhá příjemné chvění. Přesto ještě udělala krok kupředu. Ale musila couvnout. Nebylo to možné, zmáhal ji takový odpor z&#160;toho pronikavého smradu, že by se snad sama v&#160;posteli pozvracela. Coupeau se rozvaloval jako někde v&#160;prachových peřinách, vyspával opici jako zabitý, rukama ani nohama nepohnul a&#160;hubu měl nakřivo. Celá ulice by teď mohla přijít dovnitř a&#160;líbat jeho ženu, na něm by se ani chlup nehnul.</p>
			<p class="MLP-text para-style-override-1">„Má, co chtěl!“ zašeptala. „Je to jeho vina, já prostě nemůžu… Ach, bože, bože, on mě vyhání z&#160;postele, já už nemám svou postel… Ne, já nemůžu, je to jeho vina.“ Celá se třásla a&#160;nevěděla ani, co dělá. A&#160;zatímco ji Lantier strkal k&#160;sobě do pokoje, objevil se v&#160;jedné tabulce zasklených dveří obličej Nany. Právě se probudila a&#160;v&#160;košili, rozespalá, vyběhla potichu z&#160;postele. Podívala se na otce, jak se válí ve své vlastní blivanině, a&#160;zůstala stát s&#160;obličejem přimáčknutým na sklo, dokud matčina bílá spodnička nezmizela naproti u&#160;toho druhého. Tvářila se vážně. V&#160;očích zkaženého dítěte, dokořán otevřených, jí svítila smyslná zvědavost.</p>
		</div>
</body>
</html>