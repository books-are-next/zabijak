<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zabijak-4</title>
		<link href="../Styles/zabijak_idstyles.css" rel="stylesheet" type="text/css"/>
	</head>
	<body id="zabijak" xml:lang="cs-CZ">
		<div>
			<p id="toc_marker-3" class="MLP-uroven2-kapitola para-style-override-1">3</p>
			<p class="MLP-text-bez1radku para-style-override-1">Gervaisa původně chtěla úplně tichou svatbu. K&#160;čemu vyhazovat peníze? A&#160;pak, bylo jí pořád ještě trochu stydno; měla za to, že je zbytečné vystavovat se s&#160;tou svatbou na odiv celé čtvrti. Ale Coupeau si nedal říct. Nemůžou se přece vzít jen tak, beze všeho, a&#160;nedat si všichni pohromadě ani pořádně do trumpety. Jemu na celé čtvrti houby záleží. No, tak tedy něco jen úplně jednoduchého, odpoledne se kousek projdou, potom zapadnou do první hospody, spořádají tam králíka a&#160;dost. Žádná hudba při zákusku, to se ví, a&#160;žádný klarinet, aby si paničky natřásaly sukýnky. Jen si trochu připijou na zdraví a&#160;pak půjde každej domů na kutě.</p>
			<p class="MLP-text para-style-override-1">Klempíř žertoval a&#160;vtipkoval tak dlouho, až nakonec mladá žena svolila, když se jí zadušoval, že při tom nikdo nebude vyvádět. Bude prý dohlížet na sklenice, aby se nikomu nezamotala hlava. A&#160;tak objednal malou večeři po pěti francích u&#160;Augusta ve <span class="MLP-znak-kurziva-11b">Stříbrném mlýně</span> na bulváru Chapelle. Byla to malá vinárnička, nepříliš drahá, a&#160;vzadu za lokálem měla ještě takovou dupárnu, stíněnou ze dvora třemi akáty. V&#160;prvním patře tam bude docela pěkné posezení. V&#160;příštích deseti dnech sezval hosty u&#160;sestry v&#160;domě ve Zlatnické ulici: pana Madiniera, slečnu Remanjouovou a&#160;paní Gaudronovou s&#160;manželem. Nakonec se mu podařilo umluvit Gervaisu, že si mohl pozvat i&#160;dva kamarády. Telecí nožičku a&#160;Perka. Pravda, Perko si rád přihne, ale je na něj tak legrační pohled, jak je vždycky při chuti, že ho všichni zvou na večeři už jenom proto, aby viděli, jak se bude hospodský tvářit, až mu ten povedený jedlík spořádá na posezení dvanáct liber chleba. Gervaisa zas řekla, že přivede svou zaměstnavatelku, paní Fauconnierovou, a&#160;Bochovy, moc hodné lidi. Všeho všady jich bude u&#160;stolu patnáct. To je zrovna dost. Když je pohromadě zas moc lidí, tak to obyčejně končívá hádkou.</p>
			<p class="MLP-text para-style-override-1">Ale Coupeau přitom neměl ani krejcar. Ne že by si potrpěl na furiantství, ale přece jen se chtěl ukázat jako slušný člověk. A&#160;tak si od svého zaměstnavatele vypůjčil padesát franků. Z&#160;toho koupil především snubní prsteny, zlaté, za dvanáct franků; Lorilleux mu je sehnal přímo v&#160;továrně za devět. Pak si dal ušít redingot, kalhoty a&#160;vestu u&#160;krejčího v&#160;Myrhové ulici, kterému dal jen pětadvacet franků jako zálohu. Lakýrky a&#160;klobouk měl ještě dobré. Když dal stranou deset franků na večeři za sebe a&#160;za Gervaisu&#160;– děti se už nějak svezou nádavkem&#160;–, zůstalo mu šest franků těm flanďákům, kteří se i&#160;bez nich tak dost nachlastají. Ale svatba beze mše, marná práce, to není žádná svatba. Šel to sám do kostela vyjednat a&#160;celou hodinu se tam handrkoval s&#160;malým starým velebníčkem ve špinavé klerice, zlodějem horším než hokynářka. Málem měl chuť vlepit mu pár pohlavků. Pak se ho jen tak v&#160;žertu zeptal, jestli by se tam u&#160;něho v&#160;krámě nenašla nějaká starší obnošená mše, ještě ne tak moc sešlá, která by ještě mohla udělat službu dvojici dobrých lidí. Malý starý velebníček sice bručel, že pánbůh jejich svazku s&#160;moc velkou radostí nepožehná, ale nakonec mu tu mši přece jen dal za pět franků. Alespoň jeden frank Coupeau ušetřil. Zbýval mu tedy jeden frank.</p>
			<p class="MLP-text para-style-override-1">Gervaisa také chtěla vypadat pěkně. Jakmile bylo o&#160;svatbě rozhodnuto, domluvila se s&#160;majitelkou prádelny, pracovala večer přes čas, a&#160;tak se jí podařilo dát stranou třicet franků. Strašně toužila po malé hedvábné pláštěnce, která byla ve výloze za třináct franků v&#160;ulici Poissonièrského předměstí. Dopřála si ji a&#160;potom koupila za deset franků od manžela jedné pradleny, která zemřela u&#160;paní Fauconnierové v&#160;domě, tmavomodré vlněné šaty a&#160;celé si je přešila na svou postavu. Za zbylých sedm franků si pořídila nitěné rukavice, růži na čepeček a&#160;pro staršího syna Klaudia nové boty. Kabátky měli naštěstí oba hoši ještě dobré. Čtyři noci strávila samým kartáčováním, čištěním a&#160;zašíváním sebemenších dírek na punčochách a&#160;na košilích.</p>
			<p class="MLP-text para-style-override-1">Konečně v&#160;pátek večer, v&#160;předvečer onoho slavného dne, museli Gervaisa s&#160;Coupeauem po práci běhat a&#160;shánět až do jedenácti hodin, aby všechno obstarali. Než se pak odebrali spát každý do svého pokoje, ještě spolu hodinu poseděli u&#160;Gervaisy a&#160;libovali si, že už mají konečně všechny starosti za sebou. Třebaže si původně říkali, že se kvůli lidským řečem nepřetrhnou, začali to pak nakonec přece jen brát velmi vážně a&#160;teď už z&#160;toho byli opravdu uběhaní. Když si dávali dobrou noc, ospalostí se už sotva drželi na nohou. Ale přece jen si zhluboka oddechli. Teď už je doopravdy všechno zařízeno. Coupeauovi půjdou za svědky pan Madinier a&#160;Telecí nožička, Gervaise zas Lorilleux a&#160;Boche. Na radnici a&#160;do kostela půjdou klidně jen v&#160;šesti, nepotáhnou za sebou celé to procesí. Obě ženichovy sestry dokonce samy prohlásily, že zůstanou doma, že u&#160;toho nemusí být. Jedině maminka Coupeauová se rozplakala a&#160;prohlásila, že tam tedy půjde už napřed před nimi a&#160;že se tam někde schová v&#160;koutku; a&#160;tak jí slíbili, že ji vezmou s&#160;sebou. S&#160;ostatními svatebčany byl určen sraz v&#160;jednu hodinu u&#160;<span class="MLP-znak-kurziva-11b">Stříbrného mlýna</span>. Odtud se půjdou projít na saintdeniskou pláň, aby jim vytrávilo. Tam se pojede vlakem a&#160;zpátky se půjde po svých podél hlavní silnice. Může se to pěkně vydařit, žádná velká žranice sice nebude, ale trochu se zasmějí a&#160;slušně posedí v&#160;příjemné zábavě.</p>
			<p class="MLP-text para-style-override-1">Když se Coupeau druhý den ráno oblékl, přepadla ho starost kvůli tomu, že má v&#160;kapse jen jediný frank. Napadlo ho, že by byla slušnost pozvat svědky na skleničku vína a&#160;kus šunky, protože do večeře bude ještě dlouhá doba. A&#160;může také přijít nějaké nečekané vydání. Jeden frank je doopravdy málo. A&#160;tak, když odvedl Klaudia se Štěpánem k&#160;paní Bochové, která je měla večer přivést k&#160;večeři, rozběhl se do Zlatnické ulice, že si rovnou a&#160;bez okolků vypůjčí od Lorilleuxe deset franků. Bylo mu jaksepatří trapně, protože věděl, jak se bude švagr ošklíbat. Lorilleux se uchechtl a&#160;zavrčel jako zlý pes, ale nakonec dva pětifranky vyklopil. Coupeau však zaslechl, jak si sestra mezi zuby zabručela, že prý „to začíná pěkně.“</p>
			<p class="MLP-text para-style-override-1">Svatba na radnici byla stanovena na půl jedenáctou. Bylo pře­krásně, slunce svítilo jako zjednané a&#160;opíralo se do ulic. Aby nebyli příliš nápadní, rozdělili se snoubenci, matka a&#160;čtyři svědci do dvou skupin. Napřed šla Gervaisa, zavěšená do Lorilleuxe, a&#160;pan Madinier s&#160;maminkou Coupeauovou, dvacet kroků za nimi na druhém chodníku kráčeli Coupeau, Boche a&#160;Telecí nožička. Byli všichni tři v&#160;černých redingotech, hrbili se a&#160;klátili rukama. Boche měl žluté kalhoty, Nožička byl bez vesty a&#160;z&#160;redingotu, zapnutého až ke krku, mu vykukoval jen cípek kravaty, zkroucené jako provázek. Jedině pan Madinier měl frak, slavnostní frak se čtverhrannými šosy, a&#160;lidé se zastavovali a&#160;ohlíželi za tím nóbl pánem, jak si vede tlustou matku Coupeauovou v&#160;zeleném šálu a&#160;černém čepečku s&#160;rudými pentlemi. Gervaisa v&#160;sytě modrých šatech a&#160;úzké pláštěnce, upjaté na ramenou, veselá a&#160;velmi roztomilá, poslouchala ochotně úšklebky Lorilleuxe, zachumlaného vzdor horku v&#160;obrovském volném svrchníku, občas se na rohu některé ulice pootočila a&#160;spiklenecky se pousmála na Coupeaua, který byl celý nesvůj v&#160;nových šatech, lesknoucích se na slunci.</p>
			<p class="MLP-text para-style-override-1">Přestože šli velmi pomalu, dorazili na radnici o&#160;dobrou půlhodinu dřív. A&#160;protože starosta se opozdil, došla na ně řada teprve k&#160;jedenácté hodině. Čekali na židlích v&#160;koutě síně, prohlíželi si vysoký strop a&#160;přísné zdi, mluvili jen potichu a&#160;pokaždé zdvořile couvali se židlemi, kdykoliv kolem nich přešel kancelářský sluha. Přitom polohlasně nadávali na starostu, že je to lenoch a&#160;flink, beztak je určitě u&#160;té své blondýny a&#160;masíruje si tam dnu; anebo dost možná také, že si spolkl šerpu. Ale když se starosta konečně objevil, všichni uctivě vstali. Řekl jim, aby si zase sedli. Pak se před jejich zraky odehrály tři svatby; všichni byli jako ztracení uprostřed tří skupin měšťanských svatebčanů; nevěsty v&#160;bílém, samé naondulované družičky, slečinky s&#160;růžovými pásy, nekonečné procesí pánů a&#160;dam neurčitého věku, vypadajících velmi nóbl. Když je pak konečně vyvolali, málem se svatba nemohla konat, protože Telecí nožička někam zmizel. Boche ho našel dole na náměstí, jak si pokuřuje z&#160;dýmky. Pěkný fouňové prý jsou v&#160;tomto baráku, kašlou na lidi, když nemají máslově žlutý rukavičky, aby jim je nastavili pod nos. A&#160;všechny formality, čtení zákoníku, otázky manželům a&#160;podepisování listin, všechno se odbylo tak rychle, že se na sebe svatebčané udiveně podívali; byli přesvědčeni, že je tu okradli přinejmenším o&#160;dobrou polovinu obřadu. Gervaisa, zmatená a&#160;dojatá, si tiskla k&#160;ústům kapesníček. Maminka Coupeauová usedavě plakala. Všichni se úzkostlivě nakláněli nad matrikou a&#160;malovali tam svá jména velkými hrbolatými písmeny, kromě ženicha, který tam nakreslil křížek, protože neuměl psát. Každý dal čtyři pětníky na chudé. Když zřízenec odevzdával ženichovi oddací list, odhodlal se Coupeau na Gervaisinu pobídku vytáhnout z&#160;kapsy ještě pět pětníků.</p>
			<p class="MLP-text para-style-override-1">Z&#160;radnice do kostela to byl pěkný kousek. Cestou si mužští zašli na pivo a&#160;matka Coupeauová s&#160;Gervaisou si daly rybízovou šťávu s&#160;vodou. Pak museli jít dlouhou ulicí bez jediného stínu, do které pražilo slunce. Kostelník je čekal uprostřed prázdného kostela. Vztekle se jich zeptal, jestli si dělají z&#160;náboženství blázny, že jdou tak pozdě, a&#160;hned je strkal k&#160;malé postranní kapli. Pak za ministrantem, cupitajícím v&#160;ušmourané komži, přišel dlouhými kroky kněz, zakaboněný a&#160;hladem už celý pobledlý. Pospíchal se mší, polykal latinské věty, otáčel se, skláněl, rozpřahoval ruce, všechno dělal ve spěchu a&#160;díval se při tom úkosem na ženicha s&#160;nevěstou a&#160;na svědky. Ženich s&#160;nevěstou se před oltářem tvářili velmi rozpačitě, nevěděli, kdy si mají kleknout, kdy vstát, kdy si sednout, a&#160;čekali vždycky, až jim dá kostelník znamení. Svědkové po celou dobu raději stáli, aby snad neudělali něco špatně; a&#160;maminka Coupeauová, na kterou zase přišly slzy, plakala do modlitební knížky, vypůjčené od jedné sousedky. Mezitím odbilo poledne, mše byla dosloužena a&#160;po celém kostele se začaly ozývat kroky kostelníků a&#160;hřmot urovnávaných lavic. Zřejmě připravovali hlavní oltář k&#160;nějaké slavnostní příležitosti, protože bylo slyšet kladiva čalouníků, jak přitloukají závěsy. A&#160;v&#160;malé postranní kapli, v&#160;oblacích prachu, rozvířeného kostelníkem, který vedle zametal, spínal zakaboněný kněz ve spěchu kostnaté ruce nad skloněnými hlavami Gervaisy a&#160;Coupeaua, jako by žehnal jejich sňatku uprostřed všeobecného stěhování v&#160;nepřítomnosti Pánaboha, v&#160;ukradené chvilce mezi dvěma opravdovými mšemi. Když se svatebčané v&#160;sakristii znovu podepsali do matriky a&#160;octli se zase před kostelními vraty v&#160;plném slunci, zůstali chvíli vyjeveně stát, málem udýchaní od toho, jak je hnali kalupem.</p>
			<p class="MLP-text para-style-override-1">„Tak, to bysme teda měli!“ promluvil Coupeau a&#160;rozpačitě se zasmál.</p>
			<p class="MLP-text para-style-override-1">Přešlapoval z&#160;nohy na nohu, příliš mu do smíchu nebylo. Ale přece jen ještě dodal:</p>
			<p class="MLP-text para-style-override-1">„No, teda že by se to vleklo, to se zrovna říct nedá. Odbudou to, než řekneš švec… Jako u&#160;zubaře, ožení tě tady bez bolesti, člověk nemá ani čas vykřiknout au!“</p>
			<p class="MLP-text para-style-override-1">„Tak, tak, čistá práce!“ zabručel Lorilleux. „Za pět minut se to slepí a&#160;musí to vydržet celý život… Jo jo, chudák Limonádovej kavalír!“</p>
			<p class="MLP-text para-style-override-1">A&#160;všichni čtyři svědci poplácávali klempíře po zádech, až se celý nahrbil. Gervaisa zatím líbala maminku Coupeauovou; usmívala se, ale přitom měla přece jen vlhké oči. Odpovídala na přerývané rady staré ženy: „Jen se nebojte, já udělám, co můžu. Kdyby se to náhodou nevyvedlo, mojí vinou to nebude. Ne, na to mám opravdu příliš velkou chuť být v&#160;životě šťastná a&#160;spokojená… No, ale už se stalo, stejně se na tom nedá nic změnit, viďte? Teď už je jen na něm a&#160;na mně, abychom se shodli a&#160;přičinili se.“</p>
			<p class="MLP-text para-style-override-1">A&#160;pak vykročili rovnou ke <span class="MLP-znak-kurziva-11b">Stříbrnému mlýnu</span>. Coupeau šel zavěšený s&#160;manželkou. Byli rozesmátí a&#160;kráčeli rychle, jako unášeni, na dvě stě kroků před ostatními; neviděli nic, ani domy, ani chodce, ani kočáry. Ohlušující rámus předměstských ulic doléhal k&#160;jejich uším jako hlas zvonů. Když přišli do vinárny, objednal Coupeau hned dvě láhve vína a&#160;nakrájenou šunku s&#160;chlebem do malé zasklené místnosti v&#160;přízemí, bez talířů a&#160;bez ubrusu, jen tak jako rychlé občerstvení. A&#160;když viděl, jak jsou Boche a&#160;Telecí nožička při chuti, poručil ještě třetí láhev a&#160;kus brieského sýra. Maminka Coupeauová neměla hlad, byla příliš zadýchaná, nelezlo jí to do krku. Gervaisa měla strašlivou žízeň a&#160;vypila několik sklenic vody, jen trochu obarvené vínem.</p>
			<p class="MLP-text para-style-override-1">„To je moje věc,“ prohlásil Coupeau, šel hned k&#160;výčepu a&#160;zaplatil čtyři franky pětadvacet.</p>
			<p class="MLP-text para-style-override-1">Zatím už byla jedna hodina a&#160;hosté se začínali scházet. První se objevila paní Fauconnierová, tlustá, ale ještě hezká žena. Měla na sobě květované šaty ze surového hedvábí s&#160;růžovou stuhou u&#160;krku a&#160;na hlavě čepec samá květina. Pak přišli pohromadě slečna Remanjouová, hubená jako věchýtek, ve svých věčných černých šatech, které snad nesvlékala ani na noc, a&#160;manželé Gaudronovi, on těžkopádný jako slon, hnědý kabát na něm při každém sebemenším pohybu div nepraskl, ona také velká a&#160;tlustá, vystrkujíc těhotné břicho, jehož šíři ještě zdůrazňovala křiklavě fialová sukně. Coupeau vysvětloval, že se nemá čekat na Perka, ten prý se k&#160;svatebčanům přidá na cestě k&#160;Saint-Denis.</p>
			<p class="MLP-text para-style-override-1">„No, to teda chytíme pěkný slejvák!“ vykřikla ve dveřích paní Leratová. „To si užijeme!“</p>
			<p class="MLP-text para-style-override-1">A&#160;zavolala všechny ke dveřím vinárny, ať se jdou podívat na ty mraky, inkoustově černé bouřkové mraky, jak se rychle stahují od jihu Paříže. Paní Leratová, Coupeauova nejstarší sestra, byla velká kostnatá mužatka, mluvící nosem, stažená v&#160;příliš širokých šatech hnědé bleší barvy, jejichž dlouhé třásně jí dodávaly vzezření hubeného pudla, který právě vylezl z&#160;vody. Pohrávala si se slunečníkem jako s&#160;hůlkou. Políbila Gervaisu a&#160;hned mluvila dál. „Nedovedete si představit to vedro na ulici; učiněná výheň… jako by vám někdo foukal oheň rovnou do obličeje!“</p>
			<p class="MLP-text para-style-override-1">A&#160;všichni začali rázem tvrdit, že už dlouho necítili ve vzduchu bouřku. Hned jak vyšli z&#160;kostela, věděl prý pan Madinier, že něco přijde. Lorilleux zas vykládal, že ho dneska v&#160;noci tak bolela kuří oka, že od tří hodin nemohl spát. Vždyť to také nemohlo jinak skončit, tři dny už je takové strašné vedro!</p>
			<p class="MLP-text para-style-override-1">„No, možná že se to rozežene,“ opakoval Coupeau, který stál u&#160;dveří a&#160;starostlivě vyhlížel na oblohu. „Čekáme už jen na sestru, kdyby přišla, mohli bysme snad přece jenom vyrazit.“</p>
			<p class="MLP-text para-style-override-1">Paní Lorilleuxová měla opravdu velké zpoždění. Paní Leratová se pro ni cestou stavila, ale protože ji zastihla, jak si teprve obléká šněrovačku, pohádaly se. Kostnatá vdova zašeptala bratrovi do ucha: „Nechala jsem ji radši být. Ta je naladěná…! Uvidíš, jaký bude dělat ksichty!“</p>
			<p class="MLP-text para-style-override-1">A&#160;svatebčané museli ještě čtvrt hodiny čekat, přešlapovat a&#160;tlačit se v&#160;lokále vinárny mezi mužskými, kteří si chodili na dvě deci k&#160;výčepu a&#160;vráželi do nich. Chvílemi se buďto Boche, paní Fauconnierová, anebo Telecí nožička oddělili od hloučku a&#160;šli se ven na chodník podívat, jak to vypadá. Nezdálo se už, že se to rozežene. Tma byla čím dál větší, vítr se honil těsně nad zemí a&#160;v&#160;náhlých závanech rozviřoval mračna bílého prachu. Při prvním zahřmění se slečna Remanjouová pokřižovala. Všichni vrhali starostlivé pohledy na kulaté hodiny, visící nad zrcadlem. Bylo už za pět minut tři čtvrti na dvě.</p>
			<p class="MLP-text para-style-override-1">„Už to tu máme!“ zvolal Coupeau. „Andělíčkové pláčou.“</p>
			<p class="MLP-text para-style-override-1">Prudký liják bičoval ulici, po níž utíkaly ženy a&#160;držely si oběma rukama sukně. A&#160;právě v&#160;tom božím dopuštění se konečně objevila paní Lorilleuxová, udýchaná, rozzuřená, zápolící ve dveřích s&#160;deštníkem, který se nechtěl zavřít.</p>
			<p class="MLP-text para-style-override-1">„Viděl tohle jakživ někdo!“ vypravila ze sebe. „Chytlo mě to hned u&#160;domu. Měla jsem chuť jít zpátky a&#160;zase se svlíknout. A&#160;měla jsem to namouduši udělat… No tohle je mi povedená svatba! Však jsem to říkala hned, aby se to odložilo na příští sobotu. A&#160;teď prší proto, že na mě nedali. Ale dobře jim tak! Dobře jim tak, ať se třeba nebe zboří!“</p>
			<p class="MLP-text para-style-override-1">Coupeau se ji pokoušel uchlácholit. Ale poslala ho k&#160;čertu. On jí ty šaty nezaplatí, jestli jsou zničené. Měla černé hedvábné šaty, v&#160;nichž se mohla málem zadusit; příliš úzký živůtek ji v&#160;ramenou škrtil a&#160;knoflíkové dírky byly celé roztažené, úzká přiléhavá sukně jí tak svírala stehna, že mohla dělat jen drobounké krůčky. Přesto její toaleta působila na všechny přítomné dámy, takže závistivě špulily ústa, Lorilleuxová jako by ani neviděla Gervaisu, sedící vedle maminky Coupeauové. Zavolala na manžela a&#160;řekla si mu o&#160;kapesník. Potom v&#160;koutě lokálu přepečlivě utírala jednu po druhé každou kapičku deště, která se na hedvábí uchytila.</p>
			<p class="MLP-text para-style-override-1">Mezitím liják najednou přestal. Udělala se ještě větší tma, skoro jako v&#160;noci, kalná olověná tma, rozrývaná velikými blesky. Telecí nožička rozhlašoval v&#160;žertu, že to asi budou padat faráři. A&#160;najednou propukla bouře s&#160;největší zuřivostí. Celou půlhodinu lilo jako z&#160;konve a&#160;bez ustání duněl hrom. Mužští stáli u&#160;dveří, dívali se na šedou stěnu lijavce a&#160;pozorovali, jak se rozvodňují stružky u&#160;chodníků a&#160;jak se rozstřikují šplíchající kapky, vyskakující nad loužemi. Ženy seděly celé vyděšené a&#160;zakrývaly si oči rukama. Nikdo už nemluvil, nikomu nebylo najednou do řeči. Boche se pokusil zavtipkovat nad tím hromobitím, že prý to asi na svatého Petra přišlo kýchání, ale nikdo se ani neusmál. Když však přestalo hřímat tak často a&#160;bouřka se konečně vzdalovala, začali být všichni zas netrpěliví, rozčilovali se, nadávali a&#160;hrozili mrakům pěstí. Z&#160;popelavě šedé oblohy teď padal drobný, nekonečný déšť.</p>
			<p class="MLP-text para-style-override-1">„Jsou už dvě hodiny pryč!“ rozkřikla se paní Lorilleuxová. „Přece tady nezůstaneme na noc!“</p>
			<p class="MLP-text para-style-override-1">Slečna Remanjouová nadhodila, že by si přece jen mohli vyjít za město, i&#160;kdyby měli zůstat jen u&#160;hradebních příkopů, ale všichni svatebčané se proti tomu s&#160;křikem ohradili; vždyť budou cesty asi pěkně vypadat, a&#160;ani by si člověk nemohl sednout do trávy. A&#160;pak, nezdá se, že je po všem, dost možná, že přijde ještě jeden slejvák. Coupeau se díval na promočeného dělníka, jak si to na ulici klidně vykračuje v&#160;dešti, a&#160;prohodil: „Jestli na nás ten moula Perko teď čeká na saintdeniské silnici, tak se nemusí bát, že chytí úžeh!“</p>
			<p class="MLP-text para-style-override-1">Všichni se tomu museli smát. Ale rozmrzelost vzrůstala. Začalo už to být doopravdy k&#160;vzteku. Musí se k&#160;něčemu rozhodnout. Přece tu nebudou takhle na sebe civět až do večeře. A&#160;tak si celou čtvrthodinu, zatímco venku vytrvale pršelo dál, lámali hlavu, co dělat. Telecí nožička navrhoval, aby si zahráli karty. Boche, libující si v&#160;lechtivých řečech, tvrdil, že zná moc legrační společenskou hru na zpovědníka. Paní Gaudronová nadhodila, aby šli na topinky do Clignancourtské ulice. Paní Leratová zas chtěla, aby se vyprávěly anekdoty. Gaudron, ten se nenudil, vždyť je jim tu prý docela dobře, jenom prý by se mohlo hned začít s&#160;večeří. A&#160;při každém návrhu se hádali mezi sebou a&#160;rozčilovali. To prý je pitomé, všichni by při tom nudou usnuli. Vypadali by jako malí kluci. Když nakonec Lorilleux, který také chtěl přijít se svou troškou do mlýna, navrhl, že by se prostě mohli projít po okrajových bulvárech až ke hřbitovu Père-Lachaise a&#160;tam se, bude-li dost času, podívat na hrob Heloisy a&#160;Abélarda, paní Lorilleuxová to už nevydržela a&#160;vybuchla. Ona tedy půjde domů. Ano, to udělá. Copak si tu z&#160;člověka dělají blázny? Ona se celá oblékne, dokonce v&#160;tom zmokne, a&#160;pak tu má takhle dřepět ve sprosté vinárně? Ne, ne, takovéhle svatby už má tak akorát dost, to bude stokrát radši doma v&#160;bytě. Coupeau s&#160;Lorilleuxem jí museli zastoupit dveře. Křičela: „Pusťte mě! Pusťte mě! Povídám, že jdu domů!“</p>
			<p class="MLP-text para-style-override-1">Když se manželovi podařilo ji trochu uklidnit, popošel Coupeau k&#160;Gervaise, která pořád seděla klidně ve svém koutku a&#160;povídala si s&#160;maminkou Coupeauovou a&#160;paní Fauconnierovou.</p>
			<p class="MLP-text para-style-override-1">„Vždyť vy jste ještě nic nenavrhla!“ promluvil na ni; ještě si netroufal jí tykat.</p>
			<p class="MLP-text para-style-override-1">„Božínku, mně je to přece jedno!“ odpověděla a&#160;usmála se. „Já nejsem nijak vybíravá. Ať se půjde ven, nebo ne, já se přizpůsobím. Je mi dobře, co můžu chtít víc?“</p>
			<p class="MLP-text para-style-override-1">A&#160;z&#160;obličeje jí opravdu zářila radost, klid a&#160;mír. Po celou dobu, co tu byla společnost shromážděna, mluvila na každého tichým a&#160;trochu dojatým hlasem, tvářila se rozumně a&#160;nepletla se do hádek. Za bouřky zůstala sedět a&#160;upřeně se dívala na blesky, jako by v&#160;jejich náhlém svitu viděla ve velké dálce, ve vzdálené budoucnosti, něco vážného a&#160;hrozivého.</p>
			<p class="MLP-text para-style-override-1">Ale pan Madinier také ještě nic nenavrhl. Stál opřený o&#160;nálevní pult, šosy u&#160;fraku měl rozhrnuté a&#160;uchovával si vážnost a&#160;důstojnost samostatného podnikatele. Nakonec si odplivl dlouhým obloukem a&#160;zakoulel velkýma očima.</p>
			<p class="MLP-text para-style-override-1">„Víte co?“ promluvil. „Mohli bychom třeba jít do muzea…“</p>
			<p class="MLP-text para-style-override-1">Pohladil si bradu a&#160;zpod přivřených víček se tázavě rozhlédl po společnosti.</p>
			<p class="MLP-text para-style-override-1">„Jsou tam všelijaké starožitnosti, sochy, spousta věcí. Je to velmi poučné… Dost možná, že to třeba ještě neznáte. Ale stojí to věru za vidění, aspoň jednou v&#160;životě!“</p>
			<p class="MLP-text para-style-override-1">Svatebčané se po sobě tázavě podívali. Ne, Gervaisa to opravdu nezná, paní Fauconnierová také ne, ani Boche, ani nikdo z&#160;ostatních. Coupeau tam snad jednou v&#160;neděli zašel, ale dobře už prý se nepamatuje. Přesto ještě rozvažovali, když tu paní Lorilleuxová, na kterou pan Madinier svým vážným vystupováním udělal velký dojem, najednou prohlásila, že je to velice dobrý nápad a&#160;že by se to docela slušelo. Když už na to obětovali den a&#160;když už jsou oblečeni, tak ať se aspoň podívají někam, kde se zároveň poučí. Všichni s&#160;ní souhlasili. A&#160;tak, protože pořád ještě trochu pršelo, vypůjčili si od vinárníka staré deštníky, modré, zelené a&#160;hnědé, které tam hosté zapomněli, a&#160;vyrazili do muzea.</p>
			<p class="MLP-text para-style-override-1">Průvod svatebčanů zahnul doprava a&#160;kráčel saintdeniským předměstím dolů k&#160;Paříži. Coupeau s&#160;Gervaisou zase předhonili ostatní a&#160;šli napřed. Pan Madinier teď vedl paní Lorilleuxovou, protože matka Coupeauová zůstala ve vinárně, že prý by tak daleko nedošla. Za nimi se ubírali Lorilleux s&#160;paní Leratou, Boche s&#160;paní Fauconnierovou, Telecí nožička se slečnou Remanjouovou a&#160;nakonec manželé Gaudronovi. Bylo jich celkem dvanáct, ale táhli se po chodníku jako dlouhý průvod.</p>
			<p class="MLP-text para-style-override-1">„My jsme v&#160;tom prsty neměli, to mi můžete věřit!“ vykládala Lorilleuxová panu Madinierovi. „Nevím, kde ji sebral, nebo spíš to víme až moc dobře. Ale nemůžeme nic říkat, to víte… Manžel jim musel koupit snubní prsteny. A&#160;dneska ráno, sotva jsme vstali, jsme jim museli půjčit deset franků, aby svatba vůbec mohla být… Nevěsta a&#160;nepřivede si na svatbu jediného příbuzného! Říká, že má v&#160;Paříži sestru a&#160;ta že má uzenářství. Pročpak ji tedy nepozvala?“</p>
			<p class="MLP-text para-style-override-1">Zarazila se a&#160;ukázala na Gervaisu, která na svažujícím se chodníku silně kulhala.</p>
			<p class="MLP-text para-style-override-1">„Jen se na ni podívejte! Viděl to jakživ někdo…? Taková pajda jedna!“</p>
			<p class="MLP-text para-style-override-1">A&#160;to slovo pajda se hned rozneslo mezi svatebčany. Lorilleux se škodolibě pochechtával a&#160;tvrdil, že by jí tak měli odteďka říkat. Ale paní Fauconnierová se Gervaisy zastala. Neměli prý by se jí posmívat, je vždycky čistá jako ze škatulky a&#160;práce zastane jako nikdo jiný, když je to zapotřebí. Paní Leratová, která byla vždycky samá dvojsmyslná narážka, prohlásila o&#160;nevěstině chromé noze, že je to „smilná pacička“ a&#160;že prý to má hodně mužských rádo; ale nechtěla to nijak blíž vysvětlit.</p>
			<p class="MLP-text para-style-override-1">Svatebčané vešli ze Saintdeniské ulice a&#160;přecházeli bulvár. Chvíli museli čekat před proudem povozů, než se odhodlali vykročit do jízdní dráhy, kterou průtrž mračen proměnila v&#160;záplavu rozteklého bláta. Znovu se dalo do deště a&#160;svatebčané otevřeli deštníky. Ženy si pod těmi žalostnými sešlými paraplaty, kymácejícími se mužům v&#160;rukách, úzkostlivě držely vykasané sukně a&#160;celý průvod se vlekl přes moře bláta od jednoho chodníku k&#160;druhému. Dva uličníci začali najednou pokřikovat: „Maškary jdou!“ Chodci se sbíhali a&#160;za výklady krámků se objevily rozveselené obličeje prodavačů, vystupujících na špičky. Uprostřed hemžícího se davu a&#160;na šedivém pozadí zmoklého bulváru se přecházející dvojice vyjímaly jako křiklavé skvrny; sytě modré šaty Gervaisiny, světlé květované šaty paní Fauconnierové a&#160;Bochovy kanárkově žluté kalhoty. Svátečně vystrojený Coupeau v&#160;lesknoucím se redingotu a&#160;pan Madinier ve fraku se pohybovali tak prkenně, že to opravdu vypadalo, jako by to dělali z&#160;žertu při nějakém maškarním průvodu, kdežto krásná toaleta paní Lorilleuxové, třepení paní Leratové a&#160;odřená sukně slečny Remanjouové tvořily směsici módy z&#160;různých dob a&#160;vystavovaly na odiv koketní rekvizity přepychu chudých. Největší veselí však budily klobouky pánů: staré klobouky, vytažené ze skříní, kde dávno ztratily všechen lesk, nesmírně komických tvarů, vysoké cylindry, nahoru se rozšiřující nebo zase do špičky, s&#160;nevídanými střechami, vyhrnutými, rovnými, příliš širokými nebo příliš úzkými. Ještě větší smích však vzbudila až na konci jako závěr průvodu paní Gaudronová, vykračující si v&#160;křiklavě fialových šatech a&#160;nesoucí před sebou obrovské požehnané břicho, které ještě vystrkovala. Svatebčany však ani nenapadlo, aby přidali do kroku, dobromyslně se smáli všem vtipům a&#160;dělalo jim dobře, že jsou středem pozornosti.</p>
			<p class="MLP-text para-style-override-1">„Koukejte, nevěsta!“ vykřikl jeden z&#160;uličníků a&#160;ukázal na paní Gaudronovou. „Hrome, ta má smůlu, chuděra, spolkla nějakou moc velkou pecku!“</p>
			<p class="MLP-text para-style-override-1">Všichni se dali do smíchu. Telecí nožička se otočil a&#160;prohlásil, tohle že se tomu uličníkovi povedlo. Nejvíc ze všech se smála sama klempířka a&#160;vystrkovala břicho ještě víc. Vždyť to není žádná hanba, naopak! Leckterá dáma prý už po ní cestou závistivě pošilhávala, protože by ho chtěla mít taky.</p>
			<p class="MLP-text para-style-override-1">Vešli do ulice Cléry a&#160;potom se pustili ulicí Mail. Na Vítězném náměstí došlo k&#160;zastávce. Nevěstě se rozvázala na levé botě tkanička. Pod sochou Ludvíka XIV. se všichni shlukli kolem ní, než si ji zaváže, a&#160;vtipkovali, že při tom ukazuje kousek lýtka. Konečně seběhli ulicí Croix-des-Petits-Champs a&#160;dorazili k&#160;Louvru.</p>
			<p class="MLP-text para-style-override-1">Pan Madinier se galantně nabídl, že půjde první.</p>
			<p class="MLP-text para-style-override-1">Je prý to tam strašně velké a&#160;mohli by zabloudit. A&#160;on tu mimoto zná všechna krásná místa, protože sem často chodíval s&#160;jedním umělcem, moc vzdělaným člověkem, jedna velká kartonážní firma od něho kupuje obrázky a&#160;lepí je na krabice. Když se svatebčané nahrnuli dole do asyrského muzea, naskočila jim málem husí kůže. Hrome, teplo tady zrovna nemají! Z&#160;toho sálu by byl výborný sklep. A&#160;dvojice si pomalu vykračovaly mezi kamennými kolosy a&#160;mohly si krky vyvrátit, jak vyvalovaly oči na bohy z&#160;černého mramoru, mlčenlivé se tyčící ve své hieratické strnulosti, na obludná zvířata, napůl kočky a&#160;napůl ženy s&#160;mrtvolnými obličeji, tenkými nosy a&#160;odulými rty. Všichni usoudili, že je to hrozně ošklivé. To dneska se prý z&#160;kamene dělají sakramentsky hezčí sochy. Před fénickým nápisem zůstali stát úplně zkoprnělí. Kdo to jakživ viděl, takovouhle škrábanici přece nikdo nemohl nikdy přečíst! Ale pan Madinier už stál s&#160;paní Lorilleuxovou na schodišti a&#160;volal na ně pod klenutým stropem:</p>
			<p class="MLP-text para-style-override-1">„Pojďte! Tyhle staré krámy, to nic není… Ale v&#160;prvním patře, tam teprv něco uvidíte!“</p>
			<p class="MLP-text para-style-override-1">Přísné prostředí holého schodiště na ně zapůsobilo tak, že rázem zvážněli. A&#160;ještě větší dojem na ně udělal skvostný zřízenec ve zlatě prýmkované livreji s&#160;červenou vestou, který stál na plošině nad schody, jako by tam na ně už čekal. Uctivě a&#160;potichu, téměř po špičkách, vešli do Francouzské galerie.</p>
			<p class="MLP-text para-style-override-1">Bez zastávky procházeli řadou oddělených salonků a&#160;dívali se na míjející obrazy, kterých bylo příliš mnoho, než aby si je mohli prohlédnout; viděli jen samé zlacené rámy. To by člověk musel před každým nejmíň hodinu stát, kdyby tomu měl porozumět. Safraporte, tolika obrazů, a&#160;ani konce to nebere! Ale že v&#160;tom asi musí být peněz, co? Až docela na konci je pan Madinier najednou zastavil před <span class="MLP-znak-kurziva-11b">Prámem trosečníků z&#160;Medusy</span> a&#160;vykládal jim, co obraz představuje. Všichni ho bez hnutí dojatě poslouchali a&#160;ani nedutali. Když vykročili zas dál, vyjádřil Boche všeobecný dojem a&#160;prohlásil, že je to náramně zdařilé.</p>
			<p class="MLP-text para-style-override-1">V&#160;Apollonově galerii udivila svatebčany především podlaha, hladká a&#160;lesklá parketová podlaha, v&#160;níž se nohy laviček odrážely jako v&#160;zrcadle. Slečna Remanjouová zavírala oči, protože jí připadalo, že jde po vodě. Na paní Gaudronovou volali, aby jen šoupala nohama, kvůli svému stavu. Pan Madinier jim chtěl ukázat zlacení a&#160;malby na stropě, ale málem by si byli vyvrátili krky, a&#160;stejně tam nic neviděli. Než tedy vešli do čtverhranného salonu, ukázal jim jedno okno a&#160;řekl: „Tady je balkon, odkud Karel IX. střílel na lid.“</p>
			<p class="MLP-text para-style-override-1">Mezitím hlídal konec průvodu. Uprostřed čtverhranného salonu dal rukou znamení, aby zůstali stát. „Všechno tady jsou jen samá mistrovská díla!“ zašeptal polohlasně jako v&#160;kostele. Obcházeli salon dokola. Gervaisa se zeptala, co představuje obraz <span class="MLP-znak-kurziva-11b">Svatba v&#160;Káni Galilejské</span>: je prý hloupé, že se nenapíše hned na rám, co to je. Coupeau se zastavil před Monou Lisou a&#160;tvrdil, že je podobná jeho tetě. Boche a&#160;Telecí nožička se uchechtávali a&#160;ukazovali si po očku na nahé ženy; hlavně je přiváděla do vytržení Antiopina stehna. A&#160;vzadu až na konci průvodu zůstali stát manželé Gaudronovi před Murillovou Madonou; dojatě a&#160;přihlouple se na ni dívali, on s&#160;otevřenými ústy, ona s&#160;rukama na břiše.</p>
			<p class="MLP-text para-style-override-1">Když obešli celý salon, tvrdil pan Madinier, že by si to měli prohlédnout ještě jednou; stojí prý to za to. Obletoval paní Lorilleuxovou kvůli jejím hedvábným šatům; když se ho na něco ptala, pokaždé jí vážně odpovídal s&#160;nesmírnou jistotou a&#160;sebedůvěrou. Když se zajímala o&#160;Tizianovu Milenku, protože prý má podobně nazrzlé vlasy jako ona, tvrdil, že je to Krásná Ferronièrová, jedna z&#160;milenek Jindřicha IV., a&#160;že o&#160;ní nedávno hráli drama v&#160;divadle Ambigu.</p>
			<p class="MLP-text para-style-override-1">Pak se svatebčané pustili do dlouhé galerie, kde je vystavena italská a&#160;flámská škola. Zase obrazy, pořád jen obrazy, samí svatí, muži a&#160;ženy s&#160;divnými obličeji, kterým nerozuměli, dočista černé krajiny, zvířata celá žlutá, zmatená směsice lidí a&#160;věcí, z&#160;jejichž prudkých křiklavých barev je začínala notně bolet hlava. Pan Madinier už nic neříkal a&#160;jen pomalu vedl svůj průvod; všichni šli za ním ve spořádaném dvojstupu se zkroucenými krky a&#160;těkajícíma očima. Před jejich vyjevenou nevědomostí tu míjela celá staletí umění, strohost a&#160;jemnost primitivů quattrocenta, okázalá nádhera Benátčanů, bujný život a&#160;krásné světlo Holanďanů. Ale nejvíce ze všeho se jim líbili malíři, kteří tu obrazy kopírovali; malovali si tu klidně u&#160;svých stojanů, mezi spoustou přecházejících lidí a&#160;nedali se ničím vyrušit. Především je zaujala jedna stará dáma, která stála na vysokých štaflích a&#160;na obrovském plátně malovala zednickou štětkou blankytnou oblohu. Mezitím se poznenáhlu rozneslo, že je v&#160;Louvru na návštěvě celá svatba. Malíři se sbíhali a&#160;zubili se od ucha k&#160;uchu, zvědavci se usazovali už napřed na lavičkách, aby si mohli pohodlně prohlédnout celý průvod, až půjde kolem, a&#160;dozorci se kousali do rtů, aby zadrželi žertovné poznámky. A&#160;svatebčané, už unavení, přestávali uctivě našlapovat, vlekli za sebou těžké boty pobité cvočky a&#160;cvakali hlasitě podpatky po parketách jako dupající splašené stádo, které někdo vypustil do těchto tichých a&#160;důstojných holých sálů, lesknoucích se čistotou.</p>
			<p class="MLP-text para-style-override-1">Pan Madinier mlčel; chystal jim překvapení. Zamířil přímo k&#160;Rubensovu <span class="MLP-znak-kurziva-11b">Posvícení</span>. A&#160;tam, pořád beze slova, jen šibalsky zamrkal a&#160;ukázal na plátno. Dámy přimáčkly nosy až na obraz a&#160;vypískly. Pak se otočily pryč a&#160;byly celé rudé. Ale mužští je tam zdržovali, rozpustile se chechtali a&#160;hledali všelijaké neslušné podrobnosti.</p>
			<p class="MLP-text para-style-override-1">„Jen se podívejte!“ říkal pořád Boche. „Tohleto stojí za ty peníze! Tady jeden blije. A&#160;támhleten zrovna kropí pampelišky. A&#160;tenhle, panečku, a&#160;tenhleten…! To namouduši, to jsou mi nějací vykutálení ptáčkové!“</p>
			<p class="MLP-text para-style-override-1">„Pojďte!“ ozval se pan Madinier, nadšený svým úspěchem. „Jinak už tady není k&#160;vidění nic zajímavého.“</p>
			<p class="MLP-text para-style-override-1">Svatebčané se tedy vrátili, kudy přišli, a&#160;znovu procházeli čtver­hranným salonem a&#160;Apollonovou galerií. Paní Leratová se slečnou Remanjouovou naříkaly, že už necítí nohy. Ale pan Madinier chtěl ještě Lorilleuxovi ukázat staré šperky. Je to prý hned vedle, v&#160;takové malé místnosti, trefí tam i&#160;poslepu. Ale přece jen se spletl a&#160;vodil celý průvod nazdařbůh sedmi nebo osmi dlouhými sály, liduprázdnými a&#160;chladnými, kde byly jen řady přísných vitrín, s&#160;obrovským množstvím všelijakých rozbitých hrnců a&#160;šeredných figurek. Svatebčanům bylo zima a&#160;nudili se, jak zákon káže. Potom, jak hledali nějaký východ, se najednou dostali do oddělení grafiky. A&#160;nastalo další dlouhé putování mezi kresbami, které nebraly konce, salonek za salonkem a&#160;v&#160;nich vůbec nic zábavného, jen na zdech samé počmárané papíry za sklem. Pan Madinier začal propadat panice, ale nechtěl pořád před ostatními přiznat, že zabloudil, pustil se po nějakém schodišti a&#160;vyvedl celou společnost o&#160;poschodí výš. Teď zas putovali námořním muzeem mezi samými modely přístrojů a&#160;děl, mapami mořského dna a&#160;koráby, velkými jako dětská hračka. Po čtvrthodině chůze, dost daleko odtud, narazili zas na nějaké schodiště. Sešli po něm dolů a&#160;octli se znovu uprostřed grafiky. To už propadli všichni panice a&#160;začali bloudit nazdařbůh nekonečnými sály, pořád ve spořádaném dvojstupu za panem Madinierem, který si už jen utíral čelo, celý popletený, a&#160;rozčiloval se na správu muzea, že prý tu přemístila dveře jinam. Dozorci a&#160;návštěvníci se jen udiveně dívali, jak se pořád motají dokola. Za necelých dvacet minut je bylo vidět znovu ve čtverhranném salonu ve Francouzské galerii a&#160;podél vitrín, v&#160;nichž odpočívají orientální bůžkové. Nikdy se odtud už asi nedostanou. K&#160;smrti utrmácení a&#160;sotva se vlekoucí svatebčané dělali nesmírný kravál a&#160;nechávali při tom zoufalém běhu břicho paní Gaudronové daleko za sebou.</p>
			<p class="MLP-text para-style-override-1">„Zavírá se! Zavírá se!“ začaly vykřikovat zvučné hlasy dozorců.</p>
			<p class="MLP-text para-style-override-1">A&#160;málem by je tu byli zavřeli. Jeden dozorce musel jít před nimi a&#160;dovést je k&#160;východu. Oddechli si až na dvoře Louvru, když si vyzvedli ze šatny všechny deštníky. Pan Madinier pomalu znovu nabýval sebevědomí. Udělal prý chybu, že se nedal vlevo; teď už si vzpomíná, že ty klenoty jsou vlevo. Všichni svatebčané ostatně předstírali, že jsou strašně rádi, že to viděli.</p>
			<p class="MLP-text para-style-override-1">Odbíjely čtyři. Do večeře jim zbývaly ještě dvě hodiny času. Rozhodli se, že se trochu projdou, aby jim to lépe uteklo. Dámy by si byly raději někam sedly, protože už byly dost ušlé, ale když se nikdo nenabídl, že zaplatí útratu, vykročila celá svatba na další procházku po nábřeží. Tam je znovu přepadl liják, tak prudký, že ani deštníky nestačily uchránit dámské šaty od pohromy. Paní Lorilleuxové usedalo srdce při každé kapce, která jí skanula na šaty, a&#160;navrhla, aby se schovali pod Královský most; ostatně jestli tam prý nepůjdou s&#160;ní, schová se tam sama. A&#160;tak celý průvod zamířil pod Královský most. Velice se jim tam líbilo. No ne, tomu se říká šikovný nápad. Dámy si rozprostřely na dlažbu kapesníky, sedly si na ně s&#160;roztaženými koleny, trhaly oběma rukama trsy trávy vyrážející mezi kameny a&#160;dívaly se, jak teče černá voda, jako kdyby byly někde na venkově. Pánové se zase bavili tím, že pod mostem křičeli a&#160;poslouchali ozvěnu od protějšího oblouku. Boche a&#160;Telecí nožička jeden po druhém hulákali z&#160;plných plic do prázdna: „Prase!“ a&#160;mohli se potrhat smíchy, když jim ozvěna tu nadávku opakovala. Potom, když už byli ochraptělí, hledali ploché kamínky a&#160;dělali na vodě žabky. Pršet už mezitím přestalo, ale svatebčanům tu bylo tak dobře, že vůbec nepomýšleli na odchod. Po hladině Seiny plavaly mastné skvrny, staré zátky, všelijaké slupky a&#160;zeleninové odpadky a&#160;na chvíli se shlukovaly na jednom místě, kde se v&#160;kalné zlověstné vodě, ještě temnější ve stínu mostní klenby, tvořil vír. Nahoře na mostě zatím hlučel pařížský pouliční provoz, přejížděla nepřetržitá řada omnibusů a&#160;fiakrů, z&#160;nichž bylo vidět jen střechy, napravo i&#160;nalevo, jako z hloubi nějaké díry. Slečna Remanjouová si povzdechla; kdyby tu bylo trochu zeleně, připomínalo by jí to prý koutek na Marně, kam v&#160;roce 1817 chodívala s&#160;jedním mladíkem, kterého dodnes oplakává.</p>
			<p class="MLP-text para-style-override-1">Ale pan Madinier už dával pokyn k&#160;odchodu. Prošli zahradou Tuilerií mezi houfy dětí, které si tam hrály s&#160;obručemi a&#160;míči a&#160;narušily spořádaný dvojstup svatebčanů. Potom, když svatba došla na Vendomské náměstí a&#160;prohlížela si památný sloup, napadlo pana Madiniera, že by mohl udělat dámám galantní návrh; nabídl jim, jestli prý nechtějí vystoupit nahoru do sloupu a&#160;podívat se na Paříž. Všem se to zdálo velmi zábavné. Ano, musí se jít nahoru, bude to veliká legrace. Ostatně jak by to nebylo lákavé pro lidi, kteří jakživi neopustili pevnou půdu pod nohama!</p>
			<p class="MLP-text para-style-override-1">„Jestli si myslíte, že se tam ta pajda s&#160;tou svou hnátou odváží!“ brumlala paní Lorilleuxová.</p>
			<p class="MLP-text para-style-override-1">„Já tam půjdu mileráda,“ prohlásila paní Leratová, „ale nesmí za mnou jít žádný mužský.“</p>
			<p class="MLP-text para-style-override-1">A&#160;celá svatba se vypravila nahoru. Všech dvanáct jich lezlo v&#160;řadě za sebou po úzkém točitém schodišti, klopýtali na vyšlapaných schodech a&#160;museli se přidržovat zdí. Ale teprve když se dostali do úplné tmy, začalo to být doopravdy zábavné. Každou chvíli některá z&#160;dam vypískla. Pánové je totiž lechtali a&#160;štípali do nohou. Ony si z&#160;toho ovšem nic nedělaly; v&#160;takových případech se vždycky sluší dělat, jako by si myslely, že to jsou myši. Nevybočovalo to ostatně z&#160;mezí slušnosti, páni věděli, kde přestat. Potom Boche připadl na dobrý vtip a&#160;celá společnost jej po něm opakovala. Volali paní Gaudronovou, jako by někde zůstala cestou, a&#160;ptali se jí, jestli s&#160;tím břichem může projít. Jen si pomyslete, kdyby tak uvízla a&#160;nemohla nahoru ani dolů, ucpala by jim východ a&#160;oni by se nikdy nedostali ven! A&#160;smáli se jejímu těhotnému břichu tak hlučně, až se celý sloup otřásal. Potom rozdováděný Boche prohlásil, že tu v&#160;tom úzkém komíně asi zestárnou, vždyť to nikde konce nebere; nebo že by museli vylézt až do nebe? Pak se snažil nahnat dámám strach a&#160;křičel, že se to celé hýbe. Jen Coupeau neříkal nic; šel za Gervaisou, držel ji v&#160;pase a&#160;cítil, jak se mu poddává. Když vyšli znenadání na denní světlo, líbal ji právě na krk.</p>
			<p class="MLP-text para-style-override-1">„No vy jste mi pěkní! Že vám oběma není stydno!“ napomenula je pohoršeně paní Lorilleuxová.</p>
			<p class="MLP-text para-style-override-1">Telecí nožička se tvářil vztekle. Bručel mezi zuby: „Vy jste tam ale nadělali rámusu! Ani jsem nemohl počítat schody.“</p>
			<p class="MLP-text para-style-override-1">Ale pan Madinier už nahoře na plošině ukazoval památné budovy. Paní Fauconnierová se slečnou Remanjouovou nechtěly za živého boha vyjít ven na ochoz, při pouhém pomyšlení na dláždění tam dole jim prý stydne krev v&#160;žilách; a&#160;tak jen bázlivě vykukovaly z&#160;úzkých dveří. Odvážnější paní Leratová obcházela úzkou plošinku dokola; držela se ovšem těsně u&#160;bronzové kupole. Ale bylo to přece jen vzrušující, když si člověk pomyslel, že by stačilo jen přehodit jednu nohu. To by byl, panečku, kotrmelec! Muži, trochu pobledlí, se rozhlíželi po náměstí. Člověk si připadá, že visí jen tak ve vzduchu a&#160;že ho nic nedrží. No ne, z&#160;toho by se namouduši udělalo jednomu zle. Pan Madinier jim doporučoval, aby se nedívali dolů, ale spíš před sebe do dálky; tak prý se nedostane závrať. A&#160;dál jim ukazoval prstem Invalidovnu, Panteon, chrám Matky boží, svatojakubskou věž a&#160;návrší Montmartru. Potom napadlo paní Lorilleuxovou zeptat se, jestli by odtud nebylo vidět na bulváru Chapelle vinárnu <span class="MLP-znak-kurziva-11b">U&#160;Stříbrného mlýna</span>, kde mají večeřet. A&#160;tak se deset minut všichni dohadovali a&#160;nakonec se i&#160;pohádali, každý si představoval vinárnu jinde. Kolem nich se až do namodralých dálek rozkládala nesmírná šedivá Paříž s&#160;hlubokými údolími ulic, kolem nichž se vlnilo moře střech. Celý pravý břeh ležel ve stínu pod velikým cárem narudlého mraku; z&#160;okraje toho mraku, zlatě lemovaného, tryskal široký sluneční paprsek, rozžíhající v&#160;oknech na levém břehu tisíce jiskřivých odlesků, takže se ten kout města světle odrážel na jasné obloze, po bouřce jako vymetené.</p>
			<p class="MLP-text para-style-override-1">„Kvůli tomu, abychom se hádali, jsme nemuseli nahoru lízt!“ prohlásil vztekle Boche, když začínal sestupovat po schodišti.</p>
			<p class="MLP-text para-style-override-1">A&#160;celá svatba seběhla dolů zamračeně a&#160;bez jediného slova, jen bylo slyšet klapání podpatků o&#160;schody. Dole se pan Madinier chystal zaplatit. Ale Coupeau to nechtěl připustit a&#160;strčil honem dozorci frank dvacet, dva pěťáky za osobu. Bylo už skoro půl šesté, nejvyšší čas jít na večeři. A&#160;tak se pustili zpátky po bulvárech a&#160;předměstím Poissonnière. Ale Coupeau usoudil, že ta procházka nemůže skončit jen tak, a&#160;přinutil svatebčany, aby cestou zašli ještě do vinárny; dali si tam vermut.</p>
			<p class="MLP-text para-style-override-1">Večeře byla objednána na šest hodin. <span class="MLP-znak-kurziva-11b">U&#160;Stříbrného mlýna</span> už na svatbu dvacet minut čekali. Paní Bochová, která na dnes večer svěřila domovnictví jedné sousedce, už seděla a&#160;povídala si s&#160;maminkou Coupeauovou v&#160;salonku v&#160;prvním poschodí u&#160;prostřeného stolu, zatímco mezi rozstrkanými židlemi si pod stolem hráli na honičku Klaudius se Štěpánem, které přivedla s&#160;sebou. Sotva Gervaisa vešla dovnitř a&#160;spatřila oba chlapce, které od rána neviděla, posadila si je hned na klín, mazlila se s&#160;nimi a&#160;hlučně je líbala.</p>
			<p class="MLP-text para-style-override-1">„Byli hodní?“ zeptala se paní Bochové. „Nenazlobili se vás moc?“</p>
			<p class="MLP-text para-style-override-1">A&#160;když domovnice začala vykládat, co všechno ti kluci za odpoledne napovídali a&#160;jak se mohla nad jejich roztomilými výroky potrhat smíchy, zvedla je Gervaisa znovu do výšky a&#160;přitiskla je k&#160;sobě v&#160;záchvatu horoucí něhy.</p>
			<p class="MLP-text para-style-override-1">„Ale stejně to musí Coupeauovi připadat divné,“ říkala zatím paní Lorilleuxová ostatním dámám v&#160;koutě salonu.</p>
			<p class="MLP-text para-style-override-1">Gervaisa byla pořád stejně klidná a&#160;usměvavá jako dopoledne. Ale od té procházky na ni chvílemi doléhal smutek a&#160;dívala se na svého muže a&#160;na Lorilleuxovy zamyšlenými a&#160;ustaranými pohledy. Připadalo jí, že je Coupeau před sestrou zbabělý. Ještě včera večer se s&#160;náramným křikem dušoval, jak je, zmije jedovaté, usadí, kdyby se k&#160;ní neměli náležitě chovat. Ale před nimi, však si toho dobře všimla, byl krotký jako beránek, div jim pořád na ústech nevisel, a&#160;byl hned celý pryč, když se mu zdálo, že se zlobí. A&#160;tohle jedině znepokojovalo Gervaisu kvůli budoucnosti.</p>
			<p class="MLP-text para-style-override-1">Mezitím se čekalo už jen na Perka, který se ještě neobjevil.</p>
			<p class="MLP-text para-style-override-1">„I&#160;co!“ zvolal Coupeau. „Zasedneme ke stolu. Však uvidíte, jak se přižene. On na to má nos, dovede ucítit dobrou baštu i&#160;z&#160;takové dálky… No ne, to musí být legrace, jestli pořád ještě tvrdne na té saintdeniské silnici!“</p>
			<p class="MLP-text para-style-override-1">A&#160;tak rozjaření svatebčané zasedli ke stolu za hlasitého hřmotu odstrkávaných židlí. Gervaisa seděla mezi Lorilleuxem a&#160;panem Madi­nierem a&#160;Coupeau mezi paní Fauconnierovou a&#160;paní Lorilleu­xo­vou. Ostatní se posadili, kam kdo chtěl, protože z&#160;toho beztak bývají jen hádky a&#160;nevraživost, když se hostům určí místa předem. Boche vklouzl vedle paní Leratové. Telecí nožička měl za společnice slečnu Remanjouovou a&#160;paní Gaudronovou. Paní Bochová s&#160;maminkou Coupeauovou seděly až na konci stolu a&#160;staraly se o&#160;chlapce; krájely jim maso, nalévaly do sklenic a&#160;především hlídaly, aby nepili moc vína.</p>
			<p class="MLP-text para-style-override-1">„Nikdo se před jídlem nepomodlí?“ zeptal se Boche, když si dámy pečlivě přikrývaly sukně krajem ubrusu, aby si je náhodou nepokapaly.</p>
			<p class="MLP-text para-style-override-1">Ale paní Lorilleuxová prohlásila, že takovýhle vtipy nemá ráda. Nudlovou polévku, skoro studenou, snědli velmi rychle za hlasitého srkání. Obsluhovali je dva číšníci v&#160;umaštěných krátkých kazajkách a&#160;zástěrách, které byly kdysi bílé. Čtyřmi okny, otevřenými do korun akátů, pronikalo dovnitř jasné světlo letního podvečera, ještě vlahého a&#160;po bouřce jako umytého. Odraz stromů v&#160;tom vlhkém zákoutí vrhal do zakouřené místnosti nazelenalé světlo a&#160;stíny listů tančily nad ubrusem, neurčitě zavánějícím plesnivinou. Stála tam dvě zrcadla, celá podělaná od much, za každým koncem stolu jedno, zrcadla prodlužovala donekonečna stůl, na němž stálo plno hrubého zažloutlého nádobí, poškrábaného od nožů černými rýhami, v&#160;nichž se při mytí usazovala mastná špína. Pokaždé, když některý z&#160;číšníků něco nesl zdola z&#160;kuchyně, bouchly vzadu dveře a&#160;dovnitř zavanul štiplavý zápach připáleniny.</p>
			<p class="MLP-text para-style-override-1">„Nemluvte všichni najednou!“ prohodil Boche, protože všichni mlčeli a&#160;nosy měli zabořené do talířů.</p>
			<p class="MLP-text para-style-override-1">Pili zrovna první skleničku vína a&#160;dívali se, jak číšníci přinášejí dvě veliké telecí paštiky, když tu najednou vešel Perko.</p>
			<p class="MLP-text para-style-override-1">„Vy jste mi teda pěkná parta!“ křikl hned ve dveřích. „Tři hodiny si můžu na silnici nohy uběhat, a&#160;jednou mě dokonce zastavil četník a&#160;chtěl na mně papíry… Todleto se dělá kamarádovi? Kdybyste za mnou byli aspoň poslali drožku! No ne, žerty stranou, co je moc, to je moc. A&#160;přitom lilo jako z&#160;konve, že jsem měl vody i&#160;plný kapsy… No namouduši, ještě mi tam můžete vylovit smaženou grundli!“</p>
			<p class="MLP-text para-style-override-1">Všichni se smáli, až se za břicho popadali. Ten dobytek Perko už byl pod parou; musel vytáhnout dobré dva litry vína, aby si zlepšil náladu po té žabí polévce, kterou mu svatý Petr vychrstl za krk.</p>
			<p class="MLP-text para-style-override-1">„Tak už se nezlob, pane hrabě,“ řekl Coupeau, „a jdi se posadit tamhle vedle paní Gaudronové. Víš, že na tebe čekáme.“</p>
			<p class="MLP-text para-style-override-1">To nevadí, však on brzo dožene, co zameškal. Hned si poručil třikrát polévku a&#160;do talířů s&#160;nudlemi si krájel ještě obrovské kusy chleba. A&#160;když došlo na paštiku, vzbudil nelíčený obdiv u&#160;všech stolovníků. Ten toho ale umí spořádat! Vyděšení číšníci mu nestačili nosit tenké krajíčky chleba, které polykal celé najednou. Nakonec se dopálil, že prý chce mít před sebou na stole celou šišku chleba. Na chvíli se ve dveřích ukázal sám vinárník, celý vylekaný. Společnost už na to čekala a&#160;mohla se potrhat smíchy. Ten tomu špínovi hospodskému dává zabrat! Však je to taky pašák, tenhle Perko! Jednou prý snědl dvanáct vajec natvrdo a&#160;vypil dvanáct sklenic vína, než na věži dvanáctkrát odbilo poledne! Takový pašák se hned tak nenajde. A&#160;slečna Ramanjouová dojatě pozorovala, jak Perko žvýká, zatímco pan Madinier marně hledal výraz, kterým by vyjádřil svůj údiv, smíšený téměř s&#160;úctou; nakonec prohlásil, že je to skutečně neobyčejná zdatnost.</p>
			<p class="MLP-text para-style-override-1">Rozhostilo se ticho. Číšník právě postavil na stůl v&#160;široké a&#160;hlu­boké salátové míse zadělávaného králíka. Vtipálek Coupeau si neodpustil osvědčený žert: „Poslouchejte, pane vrchní, nelezl náhodou tenhle králík po střeše? Vždyť ještě mňouká!“</p>
			<p class="MLP-text para-style-override-1">A&#160;opravdu, jako by se z&#160;mísy ozvalo tiché, dokonale napodobené zamňoukání. Dělal to Coupeau, jen krkem, aniž pohnul ústy. Mělo to vždycky ve společnosti zaručený úspěch, takže Coupeau nikdy neodolal a&#160;musel si dát králíka pokaždé, když jedl někde v&#160;restauraci. Potom začal příst jako kočka. Dámy si přikrývaly tváře ubrousky, jak se musely smát.</p>
			<p class="MLP-text para-style-override-1">Paní Fauconnierová si řekla o&#160;hlavu, nejraději prý má z&#160;králíka hlavu. Slečna Remanjouová prý zas nejraději plátky slaniny. A&#160;když Boche prohlásil, že nejlepší jsou malé cibulky, když jsou pěkně osmažené, paní Leratová se našpulila a&#160;prohodila potichu: „To věřím!“</p>
			<p class="MLP-text para-style-override-1">Byla hubená jako louč, vedla samotářský život, neznala nic než práci a&#160;neviděla doma mužského od té doby, co ovdověla, ale přitom si ustavičně libovala ve všelijakých nemravných představách a&#160;byla jako posedlá do dvojsmyslných výroků a&#160;necudných narážek, které byly ovšem tak zahalené, že jim rozuměla asi jen ona sama. Když se k&#160;ní teď Boche naklonil a&#160;chtěl vysvětlení, pošeptala mu do ucha: „No přece cibulky… Víc vám snad říkat nemusím, ne?“</p>
			<p class="MLP-text para-style-override-1">Ale hovor se stočil na vážné věci. Každý mluvil o&#160;své práci. Pan Madinier nadšeně vychvaloval kartonáž. V&#160;tom oboru prý se najdou opravdoví umělci; například takové krabice na vánoční dárky, jejichž modely zná, to prý je neuvěřitelný přepych, něco nádherného. Lorilleux se při tom jen uchechtával. Byl velmi ješitný na to, že pracuje ve zlatě, a&#160;připadalo mu, že lesk drahého kovu mu musí být vidět i&#160;na prstech a&#160;na celé jeho osobě. „Vždyť klenotníci nosívali za starých časů meč!“ říkal pořád a&#160;uváděl příklad Bernarda Palissyho, aniž věděl, kdo to vlastně byl. Coupeau zas vykládal o&#160;jedné korouhvičce, mistrovském kusu jeho kamaráda; tvoří prý ji sloupek, na něm snop, na něm košík s&#160;ovocem a&#160;až nahoře praporek; a&#160;to všechno překrásně uděláno jen z&#160;nastříhaného a&#160;sletovaného zinkového plechu. Paní Leratová točila v&#160;kostnatých prstech rukojetí nože a&#160;ukazovala Telecímu nožičkovi, jak se dělá stonek umělé růže. Mluvili čím dál hlasitěji, jeden přes druhého, a&#160;ve všeobecném lomozu bylo především slyšet paní Fauconnierovou, která se snažila překřičet ostatní a&#160;stěžovala si na dělnice, zvlášť na jednu učednici, takové trdlo, která jí včera zase spálila dvě prostěradla.</p>
			<p class="MLP-text para-style-override-1">„Říkejte si, co chcete,“ rozkřikl se Lorilleux a&#160;uhodil pěstí do stolu, „ale zlato je zlato.“</p>
			<p class="MLP-text para-style-override-1">A&#160;do ticha, které se rozhostilo po tomto hlubokém výroku, bylo najednou slyšet jen tenký hlásek slečny Remanjouové, která vykládala pořád dál: „Potom vyhrnu sukničku a&#160;sešiju to vespod… Špendlíkem jim připíchnu čepeček na hlavičku… A&#160;je to hotovo. Prodávají se po šedesáti centimech.“</p>
			<p class="MLP-text para-style-override-1">Vykládala o&#160;panenkách Perkovi, jehož čelisti bez ustání pomalu pracovaly jako mlýnské kameny. Neposlouchal ji, jen jí přikyvoval a&#160;přitom hlídal číšníky, aby mu neodnesli mísy dřív, než je vytře chlebem. Právě dojedli telecí dušené ve vlastní šťávě s&#160;fazolovými lusky. Na stůl přicházela pečená drůbež, dvě hubená kuřata, položená na řeřichových listech, povadlých a&#160;opálených horkem z&#160;trouby. Venku pomalu dohasínaly sluneční odlesky v&#160;nejvyšších větvích akátů. Zelenavý odraz v&#160;salonku houstl výpary z&#160;jídel, vznášejícími se nad stolem pokapaným vínem a&#160;omáčkou a&#160;zavaleným změtí odloženého nádobí. Vedle u&#160;zdi se hromadily špinavé talíře a&#160;vypité láhve, které tam číšníci postupně stavěli, a&#160;vypadaly jako zbytky hostiny smetené z&#160;převrženého stolu. Bylo horko. Pánové si svlékli kabáty a&#160;jedli dál s&#160;vyhrnutými rukávy u&#160;košile.</p>
			<p class="MLP-text para-style-override-1">„Prosím vás, paní Bochová, nenacpávejte je tolik!“ ozvala se Gervaisa, která moc nemluvila a&#160;dávala pořád zdálky pozor na Klaudia se Štěpánem.</p>
			<p class="MLP-text para-style-override-1">Vstala a&#160;šla si na chvíli popovídat s&#160;paní Bochovou přes ramena obou chlapců. Děti prý nemají nikdy rozum, jedlo by to od rána do večera a&#160;splácají všechno páté přes deváté. Sama jim dala na talíř kousek kuřete a&#160;nalila do sklenic kapku bílého vína. Ale maminka Coupeauová se jich zastala, že prý jim to pro jednou nic neudělá, když se přejedí. Paní Bochová vyčetla šeptem manželovi, že štípl paní Leratovou do kolena. Vždyť už je nachmelený, nestyda jeden starý! Však dobře viděla, jak mu zmizela ruka pod ubrusem. Ale jestli to ještě jednou udělá, tak je namouduši schopná hodit mu na hlavu karafu s&#160;vodou.</p>
			<p class="MLP-text para-style-override-1">Do nastalého ticha začal pan Madinier o&#160;politice: „Ten jejich zákon z&#160;31. května je úplná hanebnost. Teď musí mít každý volič alespoň dva roky stálé bydliště. Tím vyškrtli ze seznamu tři miliony občanů… Slyšel jsem, že prý i&#160;Bonaparta to rozzlobilo, protože on má lid v&#160;jádře rád, to už několikrát dokázal.“</p>
			<p class="MLP-text para-style-override-1">Sám prý je republikán, ale má prince v&#160;úctě kvůli jeho strýci Napoleonovi, takový člověk už se nikdy nenarodí. Telecí nožička se dopálil: byl prý nějaký čas zaměstnán v&#160;Elysejském paláci a&#160;vídal Bonaparta, tak jako vidí tadyhle Perka, docela zblízka. No, a&#160;řeknu vám, dyť ten blbec prezident vypadá úplně jako vobyčejnej fízl! Má prý teď jet do Lyonu; kdyby si tak někde v&#160;příkopě zlámal vaz, byl by od něho aspoň navždycky pokoj. A&#160;protože se hovor dostal na nebezpečnou půdu, musel Coupeau honem zakročit: „Jste jako malí, hádat se tady o&#160;politiku! Vždyť je to všechno podfuk! Copak my z&#160;toho něco máme? Ať si tam přijde, kdo chce, třeba král, císař nebo nevím co, já si vždycky vydělám těch svých pět franků, abych se mohl najíst a&#160;vyspat, no ne? Dejte pokoj, dyť je to všechno pitomost!“</p>
			<p class="MLP-text para-style-override-1">Lorilleux pokyvoval hlavou. Narodil se ve stejný den jako hrabě Chambord, 29. září 1820. Tato shoda na něho silně působila a&#160;zaměstnávala mu hlavu mlhavými sny, v&#160;nichž viděl jakousi souvislost mezi návratem krále do Francie a&#160;svým vlastním osudem. Nedovedl jasně říci, v&#160;co vlastně doufá, ale naznačoval, že ho pak potká něco neobyčejně příjemného. A&#160;tak pokaždé, když měl nějaké příliš nedosažitelné přání, odkládal jeho splnění na pozdější dobu, „až se zase vrátí král“.</p>
			<p class="MLP-text para-style-override-1">„Ostatně,“ vykládal, „jednou jsem se s&#160;hrabětem Chambordem setkal…“</p>
			<p class="MLP-text para-style-override-1">Všechny obličeje se k&#160;němu otočily.</p>
			<p class="MLP-text para-style-override-1">„Ano, setkal. Takový silnější pán v&#160;širokém svrchníku, dobrácky vypadající… Byl jsem u&#160;Péquignota, jednoho známého, který má obchod s&#160;nábytkem v&#160;Grande-Rue de la Chapelle… Hrabě Chambord tam předešlého dne zapomněl deštník. Najednou tam vejde a&#160;povídá, víte, jen tak docela prostě: ‚Prosím vás, nemohl byste mi vrátit ten můj deštník?‘ Namouduši, že to byl on, Péquignot se mi zaručil čestným slovem.“</p>
			<p class="MLP-text para-style-override-1">Nikdo z&#160;přítomných o&#160;tom nezapochyboval. Došlo na zákusek a&#160;číšníci sklízeli ze stolu za hlasitého řinčení talířů. Paní Lorilleuxové, která se až dosud chovala velmi vybraně jako opravdová dáma, najednou uklouzlo: „Zatracený čuně!“ Jeden z&#160;číšníků jí totiž, když odnášel mísu, vylil něco na krk. To bude mít na hedvábných šatech určitě skvrnu! Pan Madinier jí musel prohlédnout záda, ale zapři­sáhl se, že tam nic nemá! Na stole se teď v&#160;plné kráse objevila salátová mísa s&#160;vaječným krémem a&#160;kolem ní dva talíře se sýry a&#160;dva talíře s&#160;ovocem. Vaječný krém, v&#160;němž plavaly kusy sražených bílků, vyvolal chvíli zbožného ticha; nikdo to už nečekal a&#160;všem to připadalo velmi nóbl. Perko jedl pořád. Poručil si další chléb a&#160;dojedl sýry z&#160;obou talířů. A&#160;protože zbylo trochu krému, dal si podat salátovou mísu a&#160;krájel si do ní velké kusy chleba jako do polévky.</p>
			<p class="MLP-text para-style-override-1">„Ten pán je opravdu pozoruhodný!“ prohlásil pan Madinier, znovu stržen obdivem.</p>
			<p class="MLP-text para-style-override-1">Tu se pánové zvedli a&#160;šli si pro dýmky. Zůstali chvíli stát za Perkem, poplácávali ho po zádech a&#160;ptali se ho, jestli se už cítí líp. Telecí nožička ho i&#160;se židlí potěžkal; hromské dílo, vždyť ten rošťák teď váží dvakrát tolik! Coupeau žertem vykládal, že kamarád dostal teď teprve tu pravou chuť a&#160;že teď bude takhle jíst chleba až do rána. Vyděšení číšníci zmizeli. Boche, který šel před chvílí dolů, se vrátil a&#160;vyprávěl, jaké obličeje dělá dole vinárník; stojí prý za pultem celý bledý a&#160;vyděšená vinárnice někoho poslala, aby se podíval, jestli mají pekaři ještě otevřeno. I&#160;domácí kočka prý vypadá jako hromádka neštěstí. Namouduši, tahle švanda stojí za ty peníze vynaložené na večeři a&#160;toho žrouta Perka by měli zvát ke všem hostinám! Muži si zapálili dýmky a&#160;závistivě ho sledovali; takhle jíst, na to musí mít člověk doopravdy zdravou náturu!</p>
			<p class="MLP-text para-style-override-1">„Vás bych tedy nechtěla živit!“ poznamenala paní Gaudronová. „Ani kdyby mi nabízeli nevím co!“</p>
			<p class="MLP-text para-style-override-1">„No no, jen pomalu, matičko!“ odsekl jí Perko a&#160;podíval se po očku na její břicho. „Vy jste toho asi spolykala víc než já.“</p>
			<p class="MLP-text para-style-override-1">Všichni mu tleskali a&#160;křičeli: „Výborně!“ To tedy opravdu sedělo. Mezitím se už úplně setmělo a&#160;tři rozsvícené plynové hořáky rozlévaly kalné světlo po místnosti zamlžené tabákovým kouřem. Číšníci přinesli černou kávu s&#160;koňakem a&#160;odnášeli poslední stohy špinavých talířů. Dole pod třemi akáty začínala tancovačka; doléhaly sem vřeštivé zvuky dvou houslí a&#160;křídlovky, přehlušované ženským smíchem, který zněl trochu drsně do vlahé noci.</p>
			<p class="MLP-text para-style-override-1">„A&#160;teď se musí uvařit punč!“ rozkřikl se Perko. „Dva litry něčeho ostrého, hodně citronu a&#160;ne moc cukru!“ Ale Coupeau si všiml zneklidněného obličeje Gervaisy, vstal a&#160;prohlásil, že už se víc pít nebude. Vypilo se prý už pětadvacet lahví vína, to je na každého půldruhého litru, když se počítají i&#160;děti jako velké osoby, a&#160;to je zrovna dost. Povečeřeli spolu v&#160;dobré vůli a&#160;přátelství, bez zvláštních okázalostí, protože k&#160;sobě navzájem chovají úctu a&#160;vážnost a&#160;protože sem přišli oslavit v&#160;úzkém kruhu rodinnou slavnost. Všechno proběhlo, jak náleží, pěkně se pobavili, byli veselí, ale teď by se neslušelo nalejt se jako prasata, už jen z&#160;ohledu k&#160;dámám. Prostě a&#160;jednoduše, přišli sem připít manželskému svazku, to je všechno, a&#160;ne se ožrat pod obraz boží. Klempíř pronášel tento malý proslov přesvědčivým hlasem a&#160;za každou větou se bil v&#160;prsa. Lorilleux a&#160;pan Madinier s&#160;ním živě souhlasili. Zato ostatní, Boche, Gaudron, Telecí nožička a&#160;hlavně Perko, všichni už pěkně rozpálení, se uchechtávali a&#160;ztěžklým jazykem tvrdili, že mají zatracenou žízeň a&#160;že ji musí něčím zalít.</p>
			<p class="MLP-text para-style-override-1">„Kdo má žízeň, tak má žízeň, a&#160;kdo nemá žízeň, tak ji nemá!“ prohlásil Perko. „A&#160;my si teď objednáme punč… My se na nikoho nevytahujeme. Kdo chce dělat nóbl pána, může si poručit cukrovou vodu.“</p>
			<p class="MLP-text para-style-override-1">A&#160;když se Coupeau pustil do nového kázání, Perko vstal, plácl se po zadku a&#160;křikl: „A&#160;vůbec, víš, co mi můžeš políbit, Limonádovej kavalíre…! Pane vrchní, dva litry starý kořalky!“</p>
			<p class="MLP-text para-style-override-1">Na to mu Coupeau odpověděl, ať tedy dělá, jak myslí, ale že se večeře musí napřed zaplatit. Aspoň prý se tak vyhnou hádkám. Slušně vychovaní lidé přece nejsou povinni platit za ochlasty. Perko se dlouho hrabal po kapsách a&#160;nakonec sehnal jen tři franky pětatřicet. A&#160;vůbec, proč prý ho nechali tak dlouho tvrdnout na saintdeniské silnici. Vždyť by se tam byl málem utopil; a&#160;tak musel sáhnout na ten pětifrank, co měl. Za to můžou jedině oni, tak! Nakonec vyklopil tři franky a&#160;sedm pětníků si nechal, aby měl zítra na tabák. Coupeau, bez sebe vzteky, by asi byl Perka praštil, kdyby ho poděšená Gervaisa s&#160;úpěnlivou tváří nezatahala za kabát. A&#160;tak se odhodlal vypůjčit si chybějící dva franky od Lorilleuxe, který napřed odmítl, ale pak mu je potají dal, aby to neviděla žena, protože by to rozhodně nepřipustila.</p>
			<p class="MLP-text para-style-override-1">Pan Madinier zatím začal obcházet s&#160;talířem. Nejprve tam stydlivě položily pětifrank ženy, které tu byly bez mužů, paní Leratová, paní Fauconnierová a&#160;slečna Remanjouová. Pak se pánové odklidili na druhý konec místnosti a&#160;zahájili účtování. Je jich tu celkem patnáct, bude to tedy dělat dohromady pětasedmdesát franků. Když byly všechny peníze na talíři, přidal tam každý z&#160;pánů ještě pětadvacetník pro číšníky. Strávili celou čtvrthodinu pracným počítáním, než to bylo všechno vyřízeno k&#160;všeobecné spokojenosti.</p>
			<p class="MLP-text para-style-override-1">Ale když si pan Madinier, který to chtěl sám zařídit, dal zavolat vinárníka, zůstala celá společnost jako opařená; hospodský totiž s&#160;úsměvem prohlásil, že to zdaleka nestačí. Měli přece leccos navíc. A&#160;protože se při tom slově „navíc“ ozvaly zuřivé výkřiky, začal to vypočítávat podrobněji: pětadvacet lahví vína místo dvaceti, jak bylo předem ujednáno; žloutkový krém, ten také přidal, protože se mu moučník zdál trochu chudý; a&#160;konečně lahvičku rumu, kterou dal přinést s&#160;kávou pro případ, že by si někdo přál rum. A&#160;tak se rozpoutala strašlivá hádka. Hospodský se dovolával Coupeaua, ale ten se zuby nehty bránil. O&#160;žádných dvaceti lahvích prý řeč nebyla; vaječný krém, ten patřil k&#160;moučníku, a&#160;jestli jej hospodský přidal sám od sebe, co je jim do toho; zbývá tedy lahvička rumu, obyčejný podfuk, vinárník ji podstrčil na stůl, aby mohl napařit účet, a&#160;hosté na to prostě naletěli.</p>
			<p class="MLP-text para-style-override-1">„Byla na podnose s&#160;černou kávou!“ křičel Coupeau. „A&#160;tak by se vlastně měla počítat ke kávě… Dejte nám pokoj! Seberte si svoje peníze a&#160;ať nás hrom, jestli sem do tý vaší putyky ještě jednou vkročíme!“</p>
			<p class="MLP-text para-style-override-1">„Dělá to o&#160;šest franků víc!“ stál na svém hospodský. „Dejte mi ještě šest franků… A&#160;to ještě nepočítám tři veky chleba, co snědl tady ten pán!“</p>
			<p class="MLP-text para-style-override-1">Všichni svatebčané se tlačili v&#160;hloučku kolem něho, zuřivě gestikulovali a&#160;křičeli na něho štěkavými hlasy, zajíkajícími se zlostí. Hlavně ženy zanechaly veškeré zdrženlivosti a&#160;křičely, že už nepřidají ani halíř. Pěkně děkuju, tohle je povedená svatba! Slečna Remanjouová se dušovala, že se na takovouhle večeři hned tak nedá znovu nachytat. Paní Fauconnierová zas prohlašovala, že si vůbec nepochutnala; to doma by prý za pouhé dva franky měla jídlo, že by se jen olizovala. Paní Gaudronová si trpce stěžovala, že ji vystrčili na nejhorší konec stolu vedle toho Perka, který k&#160;ní neměl kusu ohledu. Zkrátka, takovéhle hostiny se vždycky špatně vyvedou. Když chce někdo mít na svatbě lidi, tak ať si je pozve a&#160;zaplatí za ně! Gervaisa se krčila v&#160;koutku u&#160;okna vedle maminky Coupeauové a&#160;neříkala nic; bylo jí stydno, cítila, že ty výčitky jsou vlastně namířeny na ni.</p>
			<p class="MLP-text para-style-override-1">Pan Madinier šel nakonec s&#160;vinárníkem dolů. Bylo slyšet, jak se tam dohadují. Asi za půl hodiny se pak Madinier vrátil. Už prý to vyrovnal, dal mu tři franky. Ale společnost přesto zůstala rozladěná a&#160;nazlobená a&#160;všichni se pořád vraceli k&#160;tomu, jestli měli, nebo neměli něco navíc. Všeobecný zmatek ještě vzrostl, když konečně paní Bochová rázně zakročila proti svému manželovi. Hlídala ho totiž už delší dobu a&#160;najednou viděla, jak v&#160;koutě chytá paní Leratovou v&#160;pase. Vší silou po něm hodila karafu s&#160;vodou a&#160;ta se rozbila o&#160;zeď.</p>
			<p class="MLP-text para-style-override-1">„To je vidět, paničko, že je váš muž krejčí!“ prohodila vysoká vdova a&#160;dvojsmyslně našpulila rty. „Je to sukničkář jedna radost… Nebylo nic platné, že jsem ho pod stolem několikrát pořádně kopla!“</p>
			<p class="MLP-text para-style-override-1">Nálada byla nadobro pokažena. Všichni byli čím dál tím zatrpklejší. Pan Madinier navrhl, aby si zazpívali, ale Telecí nožička, který měl krásný hlas, před chvilkou zmizel. Slečna Remanjouová, stojící u&#160;okna, ho uviděla, jak pod akáty vytáčí nějakou tlustou prostovlasou holku. Křídlovka a&#160;dvoje housle vyhrávaly „Prodavače hořčice“, čtverylku, při níž se tleskalo rukama jako při starém pastýřském tanečku. A&#160;nastal všeobecný úprk. Perko a&#160;manželé Gaudronovi šli domů. Boche se také nenápadně vytratil. Okny bylo vidět tančící páry pod korunami stromů, jejichž listí vypadalo ve světle luceren, zavěšených ve větvích, jako nějaká namalovaná, sytě zelená divadelní dekorace. Kolem spala noc, bez jediného závanu větříku, jako zmámená po horkém dni. Uvnitř v&#160;místnosti se rozpředl vážný rozhovor mezi Lorilleuxem a&#160;panem Madinierem, zatímco dámy hledaly, na čem by si mohly vylít zlost, a&#160;prohlížely si šaty, nemají-li na nich skvrny.</p>
			<p class="MLP-text para-style-override-1">Paní Leratová si namočila třásně asi do kávy. Světlé šaty paní Fauconnierové byly celé od omáčky. Zelený šál maminky Coupeauové se asi svezl ze židle, protože jej teď našli v&#160;koutě celý zmačkaný a&#160;pošlapaný. Ale nejvíc se rozčilovala paní Lorilleuxová. Má na zádech skvrnu, ať si říká kdo chce co chce, ona ji tam cítí. A&#160;tak dlouho se kroutila před zrcadlem, až ji tam nakonec našla.</p>
			<p class="MLP-text para-style-override-1">„Co jsem říkala?“ zaječela. „Je to od šťávy z&#160;kuřete! Ten číšník mi zaplatí nové šaty. I&#160;kdybych se s&#160;ním měla soudit… No to ještě tak ke všemu scházelo! Že jsem radši nezůstala doma v&#160;posteli… Teď už teda ale jdu. Mám toho akorát, tý jejich zatracený svatby!“</p>
			<p class="MLP-text para-style-override-1">Vztekle odcházela a&#160;dupala tak, že se celé schodiště otřásalo. Lorilleux běžel za ní. Ale dosáhl jen toho, že se uvolila počkat pět minut před domem, jestli prý chtějí jít domů všichni společně. Měla odejít hned po té bouřce, jak měla původně v&#160;úmyslu. Tenhle den jí Coupeau draze zaplatí. Když se Coupeau dověděl, jak se vzteká, byl z&#160;toho celý pryč. Gervaisa mu nechtěla přidělávat nepříjemnosti a&#160;svolila, že tedy půjdou hned. A&#160;tak se všichni v&#160;rychlosti políbili na rozloučenou. Pan Madinier se nabídl, že doprovodí domů maminku Coupeauovou. Paní Bochová si měla vzít Klaudia se Štěpánem na první noc k&#160;sobě. Gervaisa o&#160;ně nemusí mít strach, už teď spali na židlích, zmožení, jak se přejedli vaječného krému. Nakonec novomanželé nechali všechny zbylé ve vinárně a&#160;utekli s&#160;Lorilleuxem, protože dole v&#160;tančírně se začalo schylovat ke rvačce mezi zbylými svatebčany a&#160;jinou společností; Boche a&#160;Perko se tam totiž objímali s&#160;jednou dámou, nechtěli ji pustit zpátky ke dvěma vojákům, k&#160;nimž patřila, a&#160;hrozili, že to tam všechno vybílí; křídlovka a&#160;dvoje housle do toho zběsile vyhrávaly polku „Perličky“.</p>
			<p class="MLP-text para-style-override-1">Nebylo ještě ani jedenáct hodin. Na bulváru Chapelle a&#160;po celé čtvrti Goutte-d’Or se ozýval kravál a&#160;povykování ožralů, protože na dnešní sobotu připadala čtrnáctidenní výplata. Paní Lorilleuxová čekala pod plynovou lucernou, dvacet kroků od <span class="MLP-znak-kurziva-11b">Stříbrného mlýna</span>. Zavěsila se do Lorilleuxe a&#160;vykročila napřed; hnala to tak, že jí Gervaisa s&#160;Coupeauem jen s&#160;námahou stačili. Chvílemi museli sejít z&#160;chodníku, aby se vyhnuli nějakému ochlastovi, který tam ležel jak široký, tak dlouhý. Lorilleux se otočil a&#160;pokoušel se nějak všechno urovnat: „Doprovodíme vás až k&#160;domu,“ navrhl.</p>
			<p class="MLP-text para-style-override-1">Ale paní Lorilleuxová se rozkřikla, že jí to připadá vůbec divné strávit svatební noc v&#160;takové ohavné díře, jako je hotel Boncoeur. To dá zdravý rozum, že měli se svatbou ještě počkat a&#160;našetřit si nejdřív nějaký ten groš na nábytek, aby na svatební noc mohli přijít domů do vlastního. No, to bude pěkná noc, oba dva namačkaní v&#160;podstřešním pokojíku za deset franků, kde se ani nedá větrat.</p>
			<p class="MLP-text para-style-override-1">„Ten jsem pustil, my nahoře nezůstaneme,“ odpověděl bojácně Coupeau. „Necháme si Gervaisin pokoj, ten je větší.“</p>
			<p class="MLP-text para-style-override-1">Paní Lorilleuxová se už úplně přestala ovládat a&#160;prudce se otočila.</p>
			<p class="MLP-text para-style-override-1">„No to už teda přestává všechno!“ rozkřikla se. „Ty chceš spát v&#160;pokoji u&#160;tý pajdy?“</p>
			<p class="MLP-text para-style-override-1">Gervaisa zbledla jako stěna. Nadávka, kterou se poprvé někdo odvážil přímo před ní vyslovit, ji udeřila do tváře jako políček. A&#160;pak také rozuměla dobře, co tím švagrová míní; pokoj tý pajdy, to je pokoj, kde žila měsíc s&#160;Lantierem a&#160;kde se ještě povalují pozůstatky po jejím dřívějším životě. Coupeau to nepochopil, jeho urazila jen ta přezdívka.</p>
			<p class="MLP-text para-style-override-1">„Nemusela bys přezdívat jiným!“ odsekl rozzlobeně. „Nevíš možná, že tobě říkají po čtvrti Kravskej ohon, kvůli těm tvým vlasům. No, taky ti to není zrovna příjemný, viď? Pročpak bychom si nemohli nechat ten pokoj v&#160;prvním patře? Dnes tam nespí ani děti, bude nám tam docela dobře.“</p>
			<p class="MLP-text para-style-override-1">Paní Lorilleuxová už neřekla ani slovo a&#160;uzavřela se do své důstojnosti, strašlivě uražena, že jí lidé říkají Kravský ohon. Coupeau se snažil Gervaisu utěšit a&#160;tiskl jí jemně paži. Podařilo se mu dokonce ji rozesmát, když jí pošeptal do ucha, že vstupují do manželství s&#160;veškerým jměním pětatřiceti centimů, které mu zbyly v&#160;kapse u&#160;kalhot, a&#160;zacinkal rukou třemi desetníky a&#160;jedním pětníkem. Když přišli k&#160;hotelu Boncoeur a&#160;dávali si s&#160;Lorilleuxovými mrzutě dobrou noc, snažil se Coupeau obě ženy postrčit k&#160;sobě, aby se objaly, a&#160;domlouval jim, že jsou hloupé. Ale vtom nějaký opilec, který chtěl kolem nich projít vpravo, zavrávoral zprudka nalevo a&#160;vletěl přímo mezi ně.</p>
			<p class="MLP-text para-style-override-1">„I&#160;hele, vždyť je to starý Bazouge!“ řekl Lorilleux. „Ten má dneska zase nakoupeno!“</p>
			<p class="MLP-text para-style-override-1">Gervaisa se polekaně tiskla k&#160;vratům hotelu. Starý Bazouge, funebrák, asi padesátiletý, měl černé kalhoty celé od bláta, černý kabát přehozený přes rameno a&#160;černý kožený klobouk promáčknutý, asi jak někde upadl.</p>
			<p class="MLP-text para-style-override-1">„Nemějte strach, on není zlý!“ chlácholil ji Lorilleux. „Je to soused; třetí dveře na chodbě, než se přijde k&#160;nám… Ten by dostal co proto, kdyby ho takhle viděli z&#160;pohřebního ústavu!“</p>
			<p class="MLP-text para-style-override-1">Starý Bazouge se zatím rozčiloval, proč se ho ta mladá panička bojí.</p>
			<p class="MLP-text para-style-override-1">„No no, ještě jsme v&#160;naší branži nikoho nesnědli!“ blekotal. „Já jsem zrovna tak dobrej jako každej jinej člověk, děvenko… No, trochu jsem se napil, to jo! Když člověk dělá, musejí se taky namazat kolečka. Však by nikdo z&#160;vás neunes toho nájemníka, co vážil tři metráky a&#160;co jsme ho ve dvou nesli ze čtvrtýho poschodí až na chodník&#160;– a&#160;to jsme ho, prosím, ani nemuseli rozpůlit… Já mám rád legraci.“</p>
			<p class="MLP-text para-style-override-1">Ale Gervaisa se čím dál tím víc krčila v&#160;koutku u&#160;vrat. Chtělo se jí strašně plakat; celou tu poklidnou radost dnešního dne měla nadobro pokaženou. Nebylo už ani pomyšlení na to, že by se se švagrovou objala; pořád jen prosila Coupeaua, aby toho opilce odvedl pryč. Bazouge zavrávoral a&#160;mávl rukou s&#160;výrazem filozofického opovržení:</p>
			<p class="MLP-text para-style-override-1">„Nic vám nepomůže, děvenko, musíme tam všichni… Možná že budete jednou ještě moc ráda, až vás budou odnášet… To já znám ženský, který by za to poděkovaly, kdyby si pro ně našinec přišel.“</p>
			<p class="MLP-text para-style-override-1">A&#160;když se Lorilleuxovi konečně odhodlali, že ho odvedou domů, otočil se ještě a&#160;na odchodu mezi dvojím škytnutím zablábolil: „Když člověk umře… víte… Když člověk umře, tak aspoň ví, že to má nadlouho.“</p>
		</div>
</body>
</html>