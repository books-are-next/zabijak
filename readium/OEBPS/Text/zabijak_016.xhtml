<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>zabijak-13</title>
		<link href="../Styles/zabijak_idstyles.css" rel="stylesheet" type="text/css"/>
	</head>
	<body id="zabijak" xml:lang="cs-CZ">
		<div>
			<p id="toc_marker-12" class="MLP-uroven2-kapitola para-style-override-1">12</p>
			<p class="MLP-text-bez1radku para-style-override-1">Bylo<a id="x.37292"></a> to v&#160;sobotu po činži, zřejmě asi tak dvanáctého nebo třináctého ledna, Gervaisa už ani přesně nevěděla. V&#160;hlavě se jí všechno motalo, protože už celou věčnost neměla nic teplého v&#160;žaludku. Byl to zatraceně pekelný týden, úplný dales, dvě čtyřliberní šišky chleba od úterka jim vydržely do čtvrtka, potom našla den předtím ještě jednu suchou kůrku a&#160;od té doby už šestatřicet hodin nic, ani mizerný drobeček, jen tanec před vymetenou špižírnou. Věděla jenom&#160;– a&#160;to zatraceně cítila v&#160;zádech –, že je psí počasí, černá lezavá zima, nebe jako z&#160;olova a&#160;sníh na spadnutí, ale pořád ne a&#160;ne se protrhnout. Když má někdo prázdné břicho a&#160;k&#160;tomu ještě je mu zima, může si utahovat řemen, jak chce, mnoho si tím neuleví.</p>
			<p class="MLP-text para-style-override-1">Možná že třeba večer přinese Coupeau peníze. Říká, že pracuje. Všechno je nakonec možné, ne? A&#160;Gervaisa, přestože už tolikrát naletěla, nakonec začala na ty peníze spoléhat. Sama už po tolika nepříjemnostech nesehnala po celé čtvrti ani hadřík na vyprání; a&#160;přednedávnem ji vyhodila i&#160;jedna stará paní, u&#160;které ještě posluhovala, protože prý jí chodila na likéry. Dopracovala to tak daleko, že už ji vůbec nikde nechtěli. Bylo jí to nakonec docela vhod, protože už klesla do takového stavu otupělosti, že by radši pošla hlady, než by hnula prstem. Aspoň kdyby ten Coupeau přišel s&#160;výplatou, najedli by se něčeho teplého. A&#160;protože ještě netlouklo ani poledne, natáhla se zatím na slamníku a&#160;čekala, protože vleže není člověku taková zima a&#160;necítí tolik hlad.</p>
			<p class="MLP-text para-style-override-1">Gervaisa tomu říkala slamník, ale ve skutečnosti to byla jen hromada slámy v&#160;koutě. Celá postel už se poznenáhlu odstěhovala k&#160;okolním vetešníkům. Napřed rozpárala matraci, jednou když měla dales, a&#160;po hrstích nosila vlnu pod zástěrou do ulice Belhomme, kde dostávala za libru padesát centimů. Potom, když byla matrace prázdná, střelila jednou ráno obal za frank padesát a&#160;koupila si za to kávu. Pak se stěhovaly polštáře a&#160;nakonec podhlavník. Zbylo už jenom dřevo; to nemohla jen tak v&#160;podpaží odnést, kvůli Bochovým, protože by byli vzbouřili celý dům, kdyby viděli, jak poslední záruka pro pana domácího putuje pryč. Ale přesto se jí jednou večer s&#160;Coupeauovou pomocí podařilo vyčíhat Bochovy, když si zrovna dávali do nosu, a&#160;klidně odstěhovala celou postel kus po kuse, napřed postranice, potom pelesti a&#160;nakonec i&#160;spodek. Dostali za ni deset franků a&#160;měli pak tři dny co jíst. Vždyť stačí jenom slamník! Dokonce i&#160;plátno nakonec putovalo stejnou cestou jako obal z&#160;matrace a&#160;za to se jednou přejedli chlebem, když se předtím čtyřiadvacet hodin postili. Sláma se prostě jenom smetla koštětem na hromádku, slamník tím byl zároveň vyvětraný a&#160;nebylo to o&#160;nic špinavější než co jiného.</p>
			<p class="MLP-text para-style-override-1">A&#160;na té hromadě slámy teď Gervaisa ležela úplně oblečená, schoulená do klubíčka, s&#160;rukama schovanýma pod rozedranou spodničkou, aby ji tolik nezábly. Ležela skrčená s&#160;očima dokořán otevřenýma a&#160;přemílala v&#160;hlavě myšlenky, ne zrovna veselé. Heršoftnomol, takhle už to přece nemůže jít dál, žít bez jídla! Hlad už ani necítila, jen takovou olověnou tíhu v&#160;žaludku a&#160;hlavu měla jako prázdnou. Tady v&#160;téhle díře ovšem nenajde, čím se potěšit. Teď už je to učiněná psí bouda; chrti, co se procházejí po ulici s&#160;dečkami na zádech, by tu nezůstali ani po smrti. Bezvýrazným pohledem se rozhlížela po holých zdech. Všechno už se dávno odstěhovalo do frcu. Zbýval tu jen prádelník, stůl a&#160;jedna židle; a&#160;to ještě mramorová deska a&#160;zásuvky z&#160;prádelníku se vytratily stejnou cestou jako postel. Ani po vyhoření to tu nemohlo být holejší, všechny ozdobné drobnosti už dávno vzaly za své, nejdřív hodiny za dvanáct franků a&#160;nakonec i&#160;rodinné fotografie, z&#160;nichž jí rámečky odkoupila jedna obchodnice, byla to moc ochotná obchodnice a&#160;Gervaisa k&#160;ní postupně nosila kastrol, žehličku, hřeben, a&#160;pokaždé dostala vysázeno pět pěťáků anebo tři, anebo dva, podle toho, co to bylo, takže se aspoň mohla vrátit domů s&#160;kusem chleba. Teď už tu zbýval jen starý rozbitý kratiknot, za který jí obchodnice nechtěla dát ani krejcar. Ach, kdyby tak věděla, komu prodat to smetí, prach a&#160;špínu, hned by si mohla otevřít krám, protože svinstva bylo v&#160;pokoji požehnaně. Viděla v&#160;koutech samé pavučiny, a&#160;pavučiny prý jsou dobré na rány, ale žádný obchodník je zatím ještě nekupuje. A&#160;tak zanechala naděje, že by mohla ještě něco střelit, otočila hlavu, skrčila se na slámě ještě víc a&#160;raději se dívala oknem na nebe obtěžkané sněhem, na to bezútěšné počasí, které ji mrazilo až do morku kostí.</p>
			<p class="MLP-text para-style-override-1">Svinský život! K&#160;čemu na to pořád myslet a&#160;lámat si tím hlavu? Kdyby aspoň mohla chrápat a&#160;všechno to zaspat! Ale ta jejich zatracená pitomá díra jí pořád nelezla z&#160;hlavy. Včera přišel sám domácí, pan Marescot, a&#160;říkal, že je vyhodí, jestli do týdne nebudou mít zaplacené poslední dva kvartály. No bože, tak ať je vyhodí, na dlažbě se jim určitě nebude dařit hůř! Takový sviňák jeden ve svrchníku a&#160;vlněných rukavicích a&#160;přijde si jim vykládat o&#160;činži, jako kdyby měli někde schované prachy! Hrom do toho, to by si přece neutahovala břicho, ale nejdřív by si vrazila něco pořádného do žaludku! Namouduši, tenhle vykutálený bařtipán jí může vlézt někam, však víte kam, a&#160;hodně hluboko! Zrovna jako ten starý dobytek Coupeau, který ji řeže, sotva přijde domů; ten jí taky může vlézt zrovna tam co domácí. V&#160;téhle chvíli tam asi musela mít zatraceně místa, protože tam posílala kdekoho, nejradši by se tak byla zbavila všech lidí i&#160;celého života. Byla už jako fackovací panák. Coupeau měl takový klacek, říkal mu vějíř; a&#160;dovedl jím tu svou ženskou ovívat jedna radost! Až se potila, jen se z&#160;ní lilo. Gervaisa se samozřejmě také nedala, kousala a&#160;škrábala, a&#160;tak se rvali v&#160;prázdné světnici tak dlouho, až je hlad úplně přešel. Ale z&#160;těchhle výprasků si nakonec dělala zrovna tak málo jako ze všeho ostatního. Ať si Coupeau drží modré pondělky třeba celý týden, ať třeba celý měsíc nevyjde z&#160;opice, ať se vrací domů zřízený pod obraz a&#160;chce ji mlátit, ona <span>si už</span> na všechno zvykla, připadal jí jenom otravný, nic víc. <span>Tehdy si</span> říkávala, ať jí vleze do zadku. Ano, do zadku ať jí vleze to staré prase, a&#160;s&#160;ním Loril-leuxovi, Bochovi i&#160;Poissonovi! Do zadku ať jí vleze celá čtvrť, která jí opovrhuje! Celá Paříž jí tam může vlézt, ještě jí tam pomůže; plácala se tam, aby dala najevo, jak je jí všechno fuk, a&#160;mívala blažený pocit pomsty, že si ji tam celou nacpala.</p>
			<p class="MLP-text para-style-override-1">Jenomže i&#160;když si člověk na všechno zvykne, nemůže se bohužel odnaučit jíst. To jediné dělalo Gervaise čáru přes rozpočet. Bylo jí úplně fuk, že je poslední z&#160;posledních, že by o&#160;ni ani pes nezakopl, že se lidé oprašují, když kolem nich přejde. Špatné zacházení už jí vůbec nevadilo, ale hlad, ten jí svíral střeva pořád. Ach, dávno už se rozloučila s&#160;dobrotami a&#160;klesla tak hluboko, že zhltala všechno, nač přišla. Když se teď chtěla dobře pomět, nakoupila u&#160;řezníka odřez­ky masa, které se tam bůhvíjak dlouho válely a&#160;černaly na talíři; dala to vařit dohromady s&#160;plným hrncem brambor, které vyšťourala někde schované odposledka. Anebo si ukmochtila hovězí srdce, a&#160;to bývalo, pane, žrádýlko, jen se olizovala. Jindy, když měla víno, nalámala si do něho chleba a&#160;jedla to jako polévku. Za dva pěťáky italského sýra, brambory na loupačku nebo hrst fazolí dušených ve vlastní šťávě to pro ni byly hody, jakých si nemohla často dopřát. Došlo to s&#160;ní už tak daleko, že dojídala zbytky v&#160;pokoutních putykách; za pěťák tam dostala hromadu rybích kostí k&#160;obírání nebo odřezky připálené pečeně. Klesla dokonce ještě níž a&#160;u&#160;jednoho hostinského, který měl dobré srdce, si vyžebrala kůrky chleba po hostech; dělávala si z&#160;nich chlebovou polévku a&#160;nechávala ji vařit tak dlouho, dokud jí u&#160;sousedů nechali hrnec na kamnech. Někdy dokonce, když ji trápil velký hlad, se ráno potulovala spolu se psy kolem dveří krámů, než přišli metaři; a&#160;občas tam našla královskou kořist, nahnilý meloun, zkažené makrely nebo kotlety, které ovšem musela dobře prohlédnout u&#160;kosti, jestli tam nejsou červi. Ano, tak hluboko klesla. Jemnocitným lidem se taková představa asi hnusí; ale kdyby ti jemnocitní lidé neměli tři dny co do huby, to bychom teprve viděli, jestli by se dál ošklíbali nad svým břichem, anebo jestli by taky lezli po čtyřech a&#160;vybírali odpadky jako jejich méně šťastní spolubližní. Ach, to chcípání chudých, když prázdné břicho kručí hlady a&#160;zuby cvakají živočišnou potřebou nacpat se třeba těmi nejodpornějšími odpadky, v&#160;té velké pozlacené Paříži, tak zářící přepychem! Kde jsou ty časy, kdy se Gervaisa mohla nacpat pečenou husou, co chtěla! Teď si tou vzpomínkou může nanejvýš utřít hubu. Jednou jí Coupeau ukradl dvě poukázky na chleba, prodal je a&#160;propil, a&#160;Gervaisa by ho málem byla zabila lopatkou na uhlí, jak byla vyhladovělá a&#160;jak ji krádež toho kousku žvance rozzuřila.</p>
			<p class="MLP-text para-style-override-1">Mezitím, jak se tak pořád dívala na to olověné nebe, nakonec usnula lehkým, mrákotným spánkem. Zdálo se jí, že se nebe obtěž­kané sněhem protrhlo a&#160;sesypalo na ni, tak ji štípala zima. Najednou vyskočila, rázem ji probudila strašlivá úzkost. Bože můj, snad neumírá? Byla celá roztřesená, oči měla vytřeštěné, a&#160;teprve po chvíli si všimla, že je ještě světlo. Copak nikdy nebude večer? Jak ten čas pomalu utíká, když má člověk prázdné břicho! Žaludek už se jí mezitím probouzel také a&#160;začínal ji znovu svírat. Se svěšenou hlavou klesla na židli, ruce schovala do klína mezi stehna, aby si je trochu zahřála, a&#160;počítala už, co koupí k&#160;večeři, až Coupeau přinese peníze. Šišku chleba, láhev vína a&#160;dvě porce zadělávaných drštěk. Na kukačkových hodinách u&#160;starého Bazougea odtloukly tři hodiny. Jsou teprve tři! Tu se Gervaisa rozplakala. Do sedmi to přece nemůže vydržet, nikdy nebude mít tolik síly! Začala se kývat celým tělem sem a&#160;tam jako malá holčička, když ji něco bolí, choulila se a&#160;mačkala si žaludek, aby ho tolik necítila. Ach, to radši porodní bolesti než mít takovýhle hlad! A&#160;když jí ani to neulevilo, popadl ji vztek, vstala a&#160;začala chodit po pokoji; doufala, že ten svůj hlad uspí jako dítě, když se s&#160;ním chvíli chodí. Půl hodiny se tak potácela prázdným pokojem z&#160;rohu do rohu. Pak najednou zůstala stát a&#160;vytřeštila oči. To je jedno, ať si říkají, co chtějí, třeba nohy jim bude líbat, ale půjde si vypůjčit padesátník od Lorilleuxových.</p>
			<p class="MLP-text para-style-override-1">V&#160;zimě si na této chodbě domu, v&#160;koutě pro holotu, ustavičně někdo půjčoval padesát centimů nebo frank a&#160;vždycky se mezi těmi chudáky někdo našel, kdo druhému prokázal službu. Ale než jít k&#160;Lorilleuxovým, to by byl každý radši chcípnul, protože se všeobecně vědělo, jak neradi pouštějí chlup. Od Gervaisy to byla velká odvaha, když k&#160;nim šla zaklepat. Cestou po chodbě měla takový strach, že v&#160;té chvíli pocítila náhlou úlevu, jako když se někdo konečně odhodlá zazvonit u&#160;zubaře.</p>
			<p class="MLP-text para-style-override-1">„Dále!“ křikl zlatníkův pronikavý hlas.</p>
			<p class="MLP-text para-style-override-1">Jak tam bylo uvnitř příjemně! Výheň plápolala, celá úzká dílna byla ozářená jejím bílým plamenem a&#160;paní Lorilleuxová tam zrovna dávala vypálit klubko zlatého drátku. Lorilleux svařoval na hořáku očka a&#160;u&#160;pracovního stolku se potil, takové mu bylo horko. A&#160;jak to tu vonělo! Na kamnech bublala kapustová polévka a&#160;z&#160;je jích výparů se Gervaise udělalo mdlo, divže neomdlela.</p>
			<p class="MLP-text para-style-override-1">„Jo, to jste vy!“ zabručela Lorilleuxová a&#160;neřekla jí ani, aby si sedla. „Co chcete?“</p>
			<p class="MLP-text para-style-override-1">Gervaisa neodpověděla. Žila zrovna tento týden s&#160;Lorilleuxovými celkem v&#160;dobré shodě. Ale prosba o&#160;padesátník jí uvízla v&#160;hrdle, protože v&#160;té chvíli uviděla Boche, jak sedí rozvalený u&#160;kamen; zřejmě zrovna vykládal nějaké klepy. Tvářil se, jako kdyby měl z&#160;člověka psinu, dobytek jeden! Smál se jako holá zadnice, hubu měl do kulata našpulenou a&#160;tváře tak nařvané, že mu nebylo vidět nos; doopravdy jako vystrčená zadnice, namouduši.</p>
			<p class="MLP-text para-style-override-1">„Co chcete?“ zeptal se ještě jednou Lorilleux.</p>
			<p class="MLP-text para-style-override-1">„Neviděli jste Coupeaua?“ vykoktala ze sebe nakonec Gervaisa. „Já jsem myslela, že je tady.“</p>
			<p class="MLP-text para-style-override-1">Lorilleuxovi s&#160;domovníkem se ušklíbli. Kdepak, Coupeaua neviděli. Kořalka se u&#160;nich nenalévá, tak co by tady Coupeau dělal. Gervaisa se přemohla, vykoktala ještě: „Totiž on mi slíbil, že se vrátí… Ano, má mi přinést peníze… A&#160;protože si zrovna nutně potřebuji něco koupit…“</p>
			<p class="MLP-text para-style-override-1">Nastalo hluboké ticho. Paní Lorilleuxová horlivě rozdmýchávala výheň, Lorilleux měl nos skloněný nad kouskem řetízku, který mu v&#160;prstech pozvolna rostl, a&#160;Boche se dál smál jako měsíc úplňku; hubu měl přitom tak našpulenou, že měl člověk chuť strčit mu do ní jen tak na zkoušku prst.</p>
			<p class="MLP-text para-style-override-1">„Kdybych měla aspoň padesátník,“ zašeptala Gervaisa potichu.</p>
			<p class="MLP-text para-style-override-1">Všichni mlčeli dál.</p>
			<p class="MLP-text para-style-override-1">„Nemohli byste mi půjčit padesátník? Večer bych vám ho vrátila!“</p>
			<p class="MLP-text para-style-override-1">Lorilleuxová se otočila a&#160;upřeně se na ni podívala.</p>
			<p class="MLP-text para-style-override-1">Ženská jedna úlisná, přichází z&#160;nich tahat peníze! Dneska si řekne o&#160;padesátník, zítra o&#160;celý frank a&#160;pak už nebude vědět, kdy přestat. Kdepak, nic takového! Až naprší a&#160;uschne.</p>
			<p class="MLP-text para-style-override-1">„Ale milá drahá,“ křikla na ni, „vždyť přece víte, že my žádné peníze nemáme! Podívejte, tady mám kapsu. Můžete si nás oba prošacovat… To víte, že bysme vám jinak rádi půjčili.“</p>
			<p class="MLP-text para-style-override-1">„To se rozumí, že rádi,“ zabrumlal Lorilleux, „ale když to nejde, tak to nejde.“</p>
			<p class="MLP-text para-style-override-1">Gervaisa jim pokorně přikyvovala. Ale přitom se pořád neměla k&#160;odchodu a&#160;pošilhávala úkosem po všem tom zlatě, po celých svazcích zlata visících na zdi, po celém drátku, který žena táhla z&#160;protahovačky vší silou svých krátkých paží, po zlatých kroužcích, hromadících se pod manželovými uzlovitými prsty. A&#160;myslela na to, že by jediný kousek toho šeredného začernalého kovu stačil na dobrou večeři. Co jí dnes záleželo na tom, že je dílna špinavá, že se tu povalují staré železné nástroje, že je tu plno uhelného prachu a&#160;špíny po rozlitých olejích, ona ji viděla zářící bohatstvím jako nějakou směnárenskou kancelář. A&#160;tak se odhodlala ještě jednou tichounce nadhodit:</p>
			<p class="MLP-text para-style-override-1">„Vrátila bych vám to, samozřejmě že bych vám to vrátila… Jenom padesát centimů, to by vám přece nic neudělalo.“</p>
			<p class="MLP-text para-style-override-1">Bylo jí do pláče a&#160;nechtěla přiznat, že už od včerejška neměla nic v&#160;žaludku. Potom ucítila, že jí nohy vypovídají službu, a&#160;dostala strach, aby se tu nerozplakala; zakoktala ještě: „Bylo by to od vás tak hezké… Nemůžete ani vědět… Ano, tam až jsem to dopracovala, panebože, takhle jsem to dopracovala!“</p>
			<p class="MLP-text para-style-override-1">Tu se Lorilleuxovi ušklíbli a&#160;mrkli na sebe. Vida, pajda, už žebrá. Inu, to už je tedy úplně na dně. Ale oni tohle nemají rádi! Kdyby to byli věděli, byli by radši zabednili dveře, protože před žebráky se musí mít člověk na pozoru, takoví všelijací lidé se vetřou k&#160;člověku do bytu pod nějakou záminkou a&#160;potom zmizí s&#160;nějakou cennou věcí v&#160;kapse. A&#160;zvlášť tady u&#160;nich by se toho dalo nakrást! Ať člověk sáhne, kam chce, hned drží v&#160;ruce třicet nebo čtyřicet franků, stačí jen zavřít dlaň. Několikrát už měli podezření, když si všimli, jak divně se Gervaisa tváří a&#160;jak se chodí postavit rovnou tam, kde je zlato. Ale tentokrát si na ni dají dobrý pozor. A&#160;když přistoupila ještě blíž, takže už stála nohama na dřevěné rohožce, okřikl ji Lorilleux hrubě, nevšímaje si její prosby: „Poslouchejte, dávejte trochu pozor! Vždyť nám na podrážkách zase odnesete zlaté odštěpky… Namouduši, jako kdybyste je měla namazané, aby se to na ně lepilo!“</p>
			<p class="MLP-text para-style-override-1">Gervaisa pomalu couvala. Na chvilku se opřela o&#160;poličku, a&#160;když viděla, jak se jí Lorilleuxová dívá po rukou, rozevřela prsty, ukázala prázdné dlaně, ani se neurazila, jen řekla mdlým hlasem jako padlá žena, která si musí nechat všechno líbit: „Nic jsem nevzala, můžete se podívat.“</p>
			<p class="MLP-text para-style-override-1">A&#160;šla pryč, protože z&#160;té pronikavé vůně kapustové polévky a&#160;z&#160;toho příjemného tepla v&#160;dílně jí bylo příliš mdlo.</p>
			<p class="MLP-text para-style-override-1">Lorilleuxovi ji namouvěru nezdržovali. Máucta, jen ať si jde, a&#160;to se uvidí, jestli jí ještě někdy otevřou! Dost už se tady nadívali na ten její obličej a&#160;nechtějí, aby k&#160;nim lezla až do bytu bída druhých, když je to bída zasloužená. A&#160;pocítili nesmírnou sobeckou rozkoš nad tím, jak si tu pěkně sami sedí v&#160;teplíčku s&#160;vyhlídkou na výbornou polívčičku. Boche se také požitkářsky rozvaloval&#160;– a&#160;nafukoval tváře ještě víc, takže bylo v&#160;jeho smíchu až něco nečistého. Všichni slavili náramnou pomstu za to, jak se nad ně ta pajda dřív povyšovala, za ten její modrý krám, za ty žranice a&#160;za všechno ostatní. No tohleto se ale povedlo, to je nejlepší důkaz, kam vede záliba v&#160;mlsotě. Čert vezmi všechny mlsné huby, lenivé ženské a&#160;prostopášnice!</p>
			<p class="MLP-text para-style-override-1">„To jsou mi ale způsoby! Přijde si to žebrat o&#160;padesátník!“ rozkřikla se Lorilleuxová, sotva Gervaisa ukázala záda. „Já vím, člověk jí půjčí deset pěťáků a&#160;ona je půjde hned propít!“</p>
			<p class="MLP-text para-style-override-1">Gervaisa se zatím malátně vlekla chodbou, celá sehnutá. Když došla k&#160;vlastním dveřím, nevešla dovnitř, její pokoj ji děsil. Radši bude chodit, aspoň se trochu zahřeje a&#160;líp jí to uběhne. Cestou nakoukla do brlohu starého Bru pod schody; tenhleten taky asi musí být jaksepatří při chuti, protože už tři dny píská kudlu v&#160;poledne i&#160;večer. Ale nebyl doma, byla tu jen ta prázdná díra, a&#160;tak pocítila Gervaisa závist při pomyšlení, že ho třeba možná někdy pozvali. Potom, když přicházela k&#160;Bijardovým, zaslechla nářek a&#160;vešla dovnitř, protože klíč byl v&#160;zámku.</p>
			<p class="MLP-text para-style-override-1">„Copak se tu děje?“ zeptala se.</p>
			<p class="MLP-text para-style-override-1">V&#160;pokoji bylo velmi čisto. Bylo vidět, že tu ještě ráno Lalie zametla a&#160;uklidila. Marně sem dotírala bída, odnášela všechno k&#160;vetešníkovi a&#160;roznášela tu spoustu svinstva a&#160;neřádu, Lalie chodila v&#160;patách za ní, všechno zas napravovala a&#160;dokázala, aby to tu vypadalo hezky. I&#160;když to tu nebylo bohaté, vonělo to alespoň dobrou hospodyní. Obě děti, Jindřiška s&#160;Juliem, dnes někde našly staré obrázky a&#160;klidně si je vystřihovaly v&#160;koutě. Gervaisa byla celá udivená, když našla Lalii v&#160;posteli, na jejím úzkém popruhovém lůžku, velmi bledou a&#160;s&#160;přikrývkou až u&#160;brady. Ona v&#160;posteli? To jí určitě musí být moc zle!</p>
			<p class="MLP-text para-style-override-1">„Copak je vám?“ zeptala se znovu polekaně.</p>
			<p class="MLP-text para-style-override-1">Lalie už teď nenaříkala. Otevřela pomalu bílá víčka a&#160;chtěla se pousmát, ale rty se jí jen křečovitě stáhly.</p>
			<p class="MLP-text para-style-override-1">„Nic mi není,“ zašeptala tichounce, „namouduši, vůbec nic!“</p>
			<p class="MLP-text para-style-override-1">Potom zas oči zavřela a&#160;řekla s&#160;námahou: „Nějak na mě tyhle dni dolehla únava, tak se teď povaluju, vidíte, jen tak si hovím.“</p>
			<p class="MLP-text para-style-override-1">Ale její dětský obličej, plný sinalých skvrn, dostal takový bolestivý výraz, že Gervaisa zapomněla na svou vlastní smrtelnou úzkost, sepjala ruce a&#160;klesla k&#160;ní na kolena. Vzpomněla si, že už ji měsíc vídala, jak se při chůzi musí opírat o&#160;zeď a&#160;jak jí celým tělíčkem cloumá kašel, který už duněl hrobem. Teď už děvčátko nemohlo ani zakašlat. Škytla a&#160;z&#160;koutků úst se jí vyřinuly pramínky krve.</p>
			<p class="MLP-text para-style-override-1">„Já za to nemůžu, ale necítím se moc silná,“ zašeptala, jako by se jí ulevilo. „Ještě ráno jsem se jakžtakž vlekla, trochu jsem tu aspoň uklidila… Je tu dost čisto, viďte? Chtěla jsem ještě umýt okna, ale nohy už mi vypověděly službu. Je to ale hloupé! Inu, když je člověk hotov, tak si lehne.“</p>
			<p class="MLP-text para-style-override-1">Zarazila se: „Podívejte se, prosím vás, aby se mi děti o&#160;ty nůžky nepořezaly!“</p>
			<p class="MLP-text para-style-override-1">Pak se odmlčela, začala se třást a&#160;poslouchala těžký krok, stoupající po schodech. Starý Bijard zprudka strčil do dveří. Byl jako obyčejně ožralý a&#160;oči mu planuly zuřivým šílenstvím, jaké dovede vyvolat jen kořalka. Když uviděl Lalii v&#160;posteli, zachechtal se, plácl se do stehna, sundal se zdi velký bič a&#160;zachrochtal: „Hergot, sakra, to už přestává všechno! Tohle bude tanec! Odkdypak se krávy válejí na slámě v&#160;boží poledne? Copak si budeš dělat legraci z&#160;lidí i&#160;z&#160;pánaboha, ty mrcho jedna líná? Tak hop, sypej z&#160;tý postele ven!“</p>
			<p class="MLP-text para-style-override-1">Začal už práskat bičem nad postelí. Ale děvčátko opakovalo prosebně: „Ne, tatínku, prosím tě, nebij mě… Uvidíš, že by tě to moc mrzelo… Nebij mě.“</p>
			<p class="MLP-text para-style-override-1">„Budeš skákat,“ zařval hlasitěji, „nebo tě polechtám po žebrech! Tak budeš skákat, nebo ne, potvoro jedna zatracená?!“</p>
			<p class="MLP-text para-style-override-1">Tu řekla Lalie potichu: „Víš, já nemůžu… Já asi umřu.“</p>
			<p class="MLP-text para-style-override-1">Gervaisa se vrhla na Bijarda a&#160;vytrhla mu bič. Bijard zůstal váhavě stát u&#160;popruhové postele. Co mu to tady ta usmrkaná holka vykládá? Copak někdo umírá takhle mladý, když předtím ani nezastonal? To zas na něho něco šije, aby dostala cukroví! Ale on se jí podívá na zoubek, a&#160;jestli mu lže…!</p>
			<p class="MLP-text para-style-override-1">„Je to pravda, uvidíš!“ mluvila dál. „Dokud to šlo, nechtěla jsem vám dělat starosti… Buď teďko hodný, tatínku, a&#160;dej mi sbohem.“</p>
			<p class="MLP-text para-style-override-1">Bijard se kroutil; měl pořád ještě strach, aby na něco nenaletěl. Ale vždyť ona opravdu tak divně vypadá, obličej má takový protažený jako dospělý člověk. Dech smrti zavanul světnicí a&#160;rázem ho probral z&#160;opice. Rozhlédl se pomalu kolem sebe jako člověk, který se probudil z&#160;dlouhého spánku, viděl, že je všechno uklizené, děti umyté, hrají si a&#160;smějí se. Zhroutil se na židli a&#160;zakoktal: „Ty naše malá maminko, ach, ty naše malá maminko…“</p>
			<p class="MLP-text para-style-override-1">Nedokázal říci nic jiného, ale pro Lalii to znělo jako nejněžnější slova, jaká kdy slyšela. Začala otce utěšovat. Nejvíc prý ji mrzí, že musí takhle odejít, dřív než úplně odchovala obě děti. Ale on se teď o&#160;ně bude starat, že? Zmírajícím hlasem mu dávala podrobné rady, jak s&#160;nimi zacházet a&#160;jak je udržovat v&#160;čistotě. On jen otupěle převaloval hlavu, znovu zamlženou alkoholem, a&#160;vyvalenýma očima se díval, jak holčička umírá. Leccos se v&#160;něm přitom hnulo, ale neuměl vůbec nic říci a&#160;na to, aby plakal, už měl příliš tvrdou kůži.</p>
			<p class="MLP-text para-style-override-1">„Poslouchej ještě!“ promluvila Lalie po chvilce mlčení. „Pekaři jsme dlužni čtyři franky pětatřicet, musí se to zaplatit… Paní Gaudronová od nás má vypůjčenou žehličku, řekni si jí o&#160;ni… Dneska už jsem nemohla uvařit večeři, ale zůstalo trochu chleba a&#160;dáš ohřát brambory…“</p>
			<p class="MLP-text para-style-override-1">Až do posledního dechu zůstala ta malá chuděra maminkou celé rodiny. Za tuhle už Bijard náhradu nenajde, na to může vzít jed! Umírá proto, že ve svém věku měla rozum dospělé matky a&#160;hruď ještě příliš útlou a&#160;příliš slabou na to, aby unesla tak těžký mateřský úděl. A&#160;ten zhovadilý zvířecí táta ztrácí takovýhle poklad jen svou vlastní vinou. Napřed ukopal mámu k&#160;smrti, a&#160;teď utloukl i&#160;dceru. Oba ti dobří andělé budou v&#160;hrobě a&#160;jemu nezbude než chcípnout někde u&#160;zdi jako pes.</p>
			<p class="MLP-text para-style-override-1">Gervaisa se jen stěží držela, aby se nahlas nerozplakala. Natáhla ruce a&#160;chtěla holčičce nějak pomoci, nějak ulevit; protože roztrhaná pokrývka klouzala dolů, chtěla ji stáhnout a&#160;znovu urovnat postel. A&#160;tu se jí před očima ukázalo ubohé tělíčko umírající. Ach, Kriste Ježíši, jaká strast a&#160;jaká bída! I&#160;kámen by nad tím zaplakal. Lalie byla úplně nahá, jen kolem ramen jí visel místo košile rozedraný zbytek kazajky; ano, úplně nahá zkrvavenou a&#160;bolestnou mučednickou nahotou. Nebyl už na ní ani lot masa, kosti div nelezly kůží ven. Po žebrech se jí táhly přes boky až dolů ke stehnům tenké fialové pruhy, ještě čerstvé šlehance od biče. Kolem levé paže se vinula popelavě šedivá skvrna, jako by byla tu něžnou ruku, tenkou jako sirka, drtila čelist svěráku. Na pravé noze bylo vidět ještě nezajizvenou tržnou ránu, zřejmě od nějakého ošklivého kopance, která se každé ráno znovu otvírala, jak Lalie při uklízení běhala po světnici. Od hlavy až k&#160;patě byla samá modřina. Ach, to zavražděné dětství, ty těžké mužské tlapy drtící ten roztomilý dětský krček, jaký hrozný pohled na tolik slabosti, zmírající pod tíhou tak těžkého kříže. V&#160;kostelích lidé poklekají před zbičovanými světicemi, jejichž nahota zdaleka není tak čistá jako nahota tohoto dětského tělíčka. Gervaisa znovu klesla na kolena; pohled na to žalostné nic, ležící na postýlce, ji tak hluboce rozrušil, že rozechvělými rty hledala slova modlitby.</p>
			<p class="MLP-text para-style-override-1">„Paní Coupeauová,“ zašeptalo děvčátko, „prosím vás…“</p>
			<p class="MLP-text para-style-override-1">Příliš krátkými ručkami se snažila na sebe cudně přetáhnout pokrývku, protože se před otcem styděla. Bijard pořád ještě pitomě civěl na tu mrtvolku, která byla jeho dílem, a&#160;kýval pomalu hlavou sem a&#160;tam jako dobytče, před nímž se najednou vynořila nečekaná překážka.</p>
			<p class="MLP-text para-style-override-1">Když Lalii zase přikryla, nemohla tu Gervaisa déle zůstat. Umí­rající děvčátko sláblo, nemluvilo už, jen ten svůj pohled, svůj někdejší hluboký pohled odevzdané a&#160;zamyšlené holčičky upíralo na obě děti, které si dál vystřihovaly obrázky. V&#160;pokoji se začínalo šeřit a&#160;Bijard podřimoval po opici ve stavu naprosté otupělosti, do něhož ho přivedla blízkost umírání. Ne, ten život je příliš ohavný a&#160;hrozný! Takové svinstvo, ach bože, takové svinstvo! A&#160;Gervaisa vyběhla ven, seběhla po schodech, ani nevěděla jak, v&#160;hlavě měla zmatek a&#160;tak se v&#160;ní všechno bouřilo hnusem a&#160;vztekem na celý svět, že by si byla nejraději lehla pod kola omnibusu, aby už se vším skoncovala.</p>
			<p class="MLP-text para-style-override-1">Jak tak utíkala a&#160;hudrovala na ten zatracený osud, octla se najednou u&#160;vrat dílny, kde Coupeau tvrdil, že pracuje. Nohy ji sem dovedly samy od sebe a&#160;žaludek jí začal zase zpívat starou známou písničku, žalostnou dumku o&#160;hladu v&#160;devadesáti slokách, kterou už znala nazpaměť. Takhle aspoň může chytit Coupeaua hned u&#160;vrat, sebere mu peníze a&#160;koupí za ně do zásoby jídlo. Hodinku čekat, to snad ještě vydrží, když už píská kudlu od včerejška.</p>
			<p class="MLP-text para-style-override-1">Bylo to na rohu Chartreské ulice a&#160;ulice Charbonnière, zrovna taková protivná křižovatka, kde se vítr honil ze všech stran. Hrom do škopku, na to tu zrovna teplo nebylo, stát na chodníku! Ještě tak kdyby měl člověk na sobě kožich! Nebe mělo pořád ošklivou olověnou barvu a&#160;sníh, nahromaděný tam nahoře, jako by rozkládal nad celou čtvrtí ledovou čepici. Nic nepadalo, ale ve vzduchu viselo tíživé ticho, chystající Paříží přestrojení do hezkých, zbrusu nových bělostných plesových šatů. Gervaisa se dívala nahoru a&#160;prosila pánaboha, aby ten mušelín ještě teď nepouštěl na zem. Podupávala a&#160;dívala se naproti do hokynářského krámu, ale pak se raději otočila zády, protože bylo lepší nedělat si moc velké laskominy předem. Nároží neskýtalo žádnou zábavnou podívanou. Těch pár chodců, co tu přeběhlo zabalených do šály, hledělo honem zas zmizet; kdo by se také loudal, když je taková zima, že by jednomu ani štětinu zadkem neprotáhnul. Ale přesto Gervaisa zahlédla asi čtyři nebo pět ženských, jak stály na stráži stejně jako ona u&#160;vrat klempířské dílny. Podle všeho taky takové nešťastnice, manželky číhající na výplatu, aby se nerozkutálela někde ve vinárně. Stála tam jedna taková vysoká s&#160;obličejem jako četník, vypadala jako vyzáblá herka a&#160;tiskla se ke zdi, připravena skočit na toho svého, sotva se objeví. Jiná zas, malá, celá v&#160;černém, vypadající slaboučká a&#160;pokorná, se procházela na druhé straně ulice. Další, tlustá a&#160;ne­ohrabaná, si s&#160;sebou přivedla dva caparty brečící zimou a&#160;tahala je za sebou sem a&#160;tam. A&#160;všechny&#160;– Gervaisa, stejně jako její družky na stráži&#160;– přecházely kolem sebe beze slova a&#160;dívaly se na sebe úkosem. Příjemné setkání, namouduši, jen co je pravda! Neměly zapotřebí se dávat do řeči, aby věděly, co jsou zač. Bydlely všechny u&#160;stejné firmy, u&#160;paní Bídy a&#160;spol. Šla z&#160;toho ještě větší zima, dívat se na ně, jak tu přešlapují a&#160;jak se tu mlčky křižují v&#160;tom nelítostném lednovém mrazu.</p>
			<p class="MLP-text para-style-override-1">Ale z&#160;dílny pořád nevycházela ani myš. Konečně se objevil jeden dělník, za ním dva, potom tři; ale tihle byli zřejmě všichni řádní chlapi, kteří poctivě nosili výplatu domů, protože jen zavrtěli hlavou, když uviděli stíny potulující se kolem dílny. Velká vyzáblá herka se přitiskla ještě víc ke zdi hned vedle vrat a&#160;najednou se vrhla na malého pobledlého mužíčka, který opatrně povystrčil hlavu. Než jsi řekl švec, bylo po všem, prošacovala ho a&#160;všechny peníze mu sebrala. Teď se může jít klouzat, prachy jsou v&#160;tahu, nemá už ani na frťana. Mužíček vykročil vztekle a&#160;zoufale za tou svou vojandou a&#160;z&#160;očí se mu koulely velikánské slzy jako děcku. Dělníci vycházeli mezitím dál, a&#160;když se přišla k&#160;vratům postavit ta tlustá ženská se dvěma caparty, jeden takový vysoký brunet s&#160;prohnaným obličejem, sotva ji uviděl, zmizel zase zpátky a&#160;běžel manžela zavolat. Ten, když se konečně přiklátil jakoby nic, měl už dva kulaté ptáčky pěkně v&#160;suchu, dva krásné nové pětifranky, každý v&#160;jedné botě. Posadil si jednoho caparta na ruku a&#160;odcházel po boku své polovice; když se do něho pustila, začal jí vykládat nějaké povídačky. Byli tam veselí chlapíci, kteří vyrazili na ulici, jako když je vystřelí, a&#160;nemohli se už dočkat, až celou čtrnáctidenní výplatu probendí s&#160;kumpány; a&#160;byly tam také žalostné postavy se zbídačeným obličejem, svírající v&#160;zaťaté pěsti mzdu za čtyři šichty, které za celých čtrnáct dní odpracovali, nadávali si, že jsou flákači, a&#160;hýřili všelijakými dobrými předsevzetími opilců. Ale nejsmutnější byl pohled na zármutek té drobné, pokorné a&#160;něžné ženy v&#160;černém; její muž, urostlý švihák, jí utekl přímo před nosem tak surově, že ji div nepovalil na zem; a&#160;tak se vracela domů zas sama potácivým krokem kolem krámů a&#160;plakala, až srdce usedalo.</p>
			<p class="MLP-text para-style-override-1">Konečně přestali vycházet. Gervaisa stála jako solný sloup upro­střed ulice a&#160;pořád se dívala na vrata. Začínalo se jí to nějak nelíbit. Objevili se ještě dva opozdilí dělníci, ale Coupeau pořád nikde. A&#160;když se těch dělníků zeptala, co je s&#160;Coupeauem, odpověděli jí žertem&#160;– byli už zřejmě trochu namazaní&#160;–, že zrovna před chvilkou zmizel zadními vrátky se starým Mamlasem a&#160;šli si koupit slepičí kvoč. Gervaisa pochopila. Zas jednou ji Coupeau přelhal, teď se může jít pást. A&#160;tak se pomalu, vláčejíc za sebou sešmajdané škrpály, pustila dolů ulicí Charbonnière. Vyhlídka na večeři byla v&#160;tahu, Gervaisa se dívala, jak mizí v&#160;nažloutlém soumraku, a&#160;po těle jí přeběhl mráz. Tentokrát je konec. Ani mizerný groš v&#160;kapse, žádná naděje, už jenom černá noc a&#160;hlad. Namouduši, krásná noc k&#160;chcípání, tahleta černá noc, která jí padá na záda!</p>
			<p class="MLP-text para-style-override-1">Šla ztěžka nahoru ulicí Poissonnière, když tu najednou uslyšela Coupeauův hlas. Ano, seděl tady, <span class="MLP-znak-kurziva-11b">U&#160;Šnytlíku</span>, a&#160;nechával si zrovna platit rundu od Perka. Ten starý filuta Perko udělal ke konci léta šikovný tah, oženil se docela vážně s&#160;jednou dámou, značně už opotřebovanou, která však vlastnila dost slušné peníze. Ano, opravdová dáma z&#160;ulice Martyrs, žádná taková flundra z&#160;hradeb. A&#160;stála za to podívaná na toho šťastného smrtelníka, jak si žije jako buržoust s&#160;rukama v&#160;kapsách, hezky oblečený, dobře živený. Ani ho nepoznávali, jak byl vypasený. Kamarádi říkali, že jeho žena má u&#160;známých pánů práce, co chce. Takováhle manželka a&#160;k&#160;tomu domek na venkově, panečku; může si člověk přát krásnější život? Proto také Coupeau po Perkovi obdivně pošilhával. Vždyť ten starý rošťák nosí dokonce na malíčku zlatý prsten!</p>
			<p class="MLP-text para-style-override-1">Gervaisa položila Coupeauovi ruku na rameno zrovna ve chvíli, kdy vycházel od <span class="MLP-znak-kurziva-11b">Šnytlíku</span>.</p>
			<p class="MLP-text para-style-override-1">„Poslouchej, já čekám… Mám hlad. Nic mi nedáš?“</p>
			<p class="MLP-text para-style-override-1">Ale on ji rázně usadil.</p>
			<p class="MLP-text para-style-override-1">„Máš hlad, tak si sežer pracku! A&#160;druhou si nech na zejtra.“</p>
			<p class="MLP-text para-style-override-1">To prý už přestává všechno, hrát mu takovýhle tyjátr před lidmi. Nebyl v&#160;práci; no a, co má být? I&#160;tak přece pekaři pečou, ne? Copak si myslí, že je spadlý z&#160;višně, že ho chodí strašit takovými povídačkami?</p>
			<p class="MLP-text para-style-override-1">„Tak mám snad chodit krást?“ řekla temným, přidušeným hlasem.</p>
			<p class="MLP-text para-style-override-1">Perko se drbal na bradě a&#160;tvářil se smířlivě.</p>
			<p class="MLP-text para-style-override-1">„To ne, to se nesmí!“ řekl. „Ale když se ženská dovede otáčet…“</p>
			<p class="MLP-text para-style-override-1">Coupeau mu nadšeně skočil do řeči. Ano, to je ono, ženská se musí umět otáčet. Ale ta jeho byla odjakživa trumbera, jenom hromada neštěstí. Bude to její vina, jestli chcípnou na kupce slámy. Potom zas začal obdivovat Perka. Je ale našlehnutý, rošťák jeden! Opravdu jak domácí pán, bílé prádlo a&#160;ty střevíčky, to je elegance! Hrome, to není něco jen tak ledajakého! Aspoň jeden mužský, o&#160;kterého se ženská dovede postarat!</p>
			<p class="MLP-text para-style-override-1">Oba šli pomalu dolů k&#160;okrajovému bulváru. Gervaisa za nimi. Po chvilce mlčení se znovu ozvala Coupeauovi za zády: „Já mám hlad, víš… Spoléhala jsem na tebe. Musíš mi sehnat něco do huby.“</p>
			<p class="MLP-text para-style-override-1">Neodpověděl jí, a&#160;tak ještě jednou řekla smrtelně úzkostným hlasem, až to dralo srdce: „Tak doopravdy mi nic nedáš?“</p>
			<p class="MLP-text para-style-override-1">„Ale mordyje, vždyť já sám nic nemám!“ zařval a&#160;vztekle se otočil. „Dej mi pokoj, jo? Nebo ti jednu vrazím!“</p>
			<p class="MLP-text para-style-override-1">A&#160;už zvedal pěst. Gervaisa ucouvla a&#160;zdálo se, jako by se najednou rozhodla.</p>
			<p class="MLP-text para-style-override-1">„Dobře, tak si jdu, však já nějakého mužského najdu.“</p>
			<p class="MLP-text para-style-override-1">Klempíř se dal v&#160;tu ránu do smíchu. Dělal, jako by to všechno bral jen v&#160;legraci, a&#160;nenápadněji ponoukal. No vida, tohleto je nápad. Večer při umělém osvětlení se na ni může ještě někdo nachytat. Jestli nějakého mužského uloví, má prý nejlepší ho zatáhnout do restaurace <span class="MLP-znak-kurziva-11b">U&#160;Kapucína</span>, mají tam takové malé pokojíčky a&#160;výborně se tam jí. A&#160;když Gervaisa odcházela z&#160;bulváru, celá bledá a&#160;k&#160;smrti dopálená, křikl za ní ještě: „Poslouchej, a&#160;přines mi taky výslužku, víš, jak mám rád koláče… A&#160;jestli ten tvůj galán bude dobře ohozený, řekni si mu o&#160;nějaký starý svrchník, ať z&#160;toho taky něco mám!“</p>
			<p class="MLP-text para-style-override-1">Gervaisu ta ďábelská slova hnala kupředu. Potom, když se octla sama uprostřed davu, zvolnila krok. Byla pevně odhodlána. Jestli má krást, nebo dělat tohle, to je jí přece jen milejší dělat tohle, protože tím aspoň nikomu neublíží. Se svým vlastním tělem může naložit, jak chce, to je přece její majetek. Příliš správné to určitě není, ale co je správně a&#160;co ne, to měla teď v&#160;palici stejně všechno pomíchané. Když člověk chcípá hlady, nezabývá se příliš filozofováním a&#160;zakousne se do prvního krajíce, který se mu namane. Došla nahoru až ke Clignancourtské ulici. Tma pořád ne a&#160;ne přijít. A&#160;zatím tedy, než se úplně setmí, se pustila po bulvárech jako panička, která si před večeří vyšla trochu na vzduch.</p>
			<p class="MLP-text para-style-override-1">Zdejší čtvrť se teď otevírala na všechny strany do volného prostoru a&#160;Gervaisa se tu cítila nesmělá, až zahanbená, jak se tu všechno zvelebovalo. Bulvár Magenta, táhnoucí se až ze středu Paříte, a&#160;bulvár Ornano, ústící do polí, se protínaly v&#160;místech, kde dřív stával akcíz; pěknou hromadu zbouraných domů představovaly ty dvě široké třídy, kde na novostavbách ještě ani neoschla omítka a&#160;po jejichž stranách se táhly ulice Fauborg-Poissonnière a&#160;ulice Poissonière s&#160;uťatými a&#160;roztřepenými konci, které se rozbíhaly a&#160;klikatily jako tmavé podzemní chodbičky. Okrajové bulváry už se před lety rozšířily o&#160;zbouranou zeď akcízu, takže teď měly po stranách dvě vozovky a&#160;uprostřed vyvýšenou promenádu pro chodce, osázenou čtyřmi řadami malých platanů. Byla to obrovská křižovatka nekonečně dlouhých ulic, ztrácejících se v&#160;dálce na obzoru, hemžících se davem lidí a&#160;mizících v&#160;nepřehledné změti stavenišť. Ale mezi vysokými novými domy stálo ještě mnoho zchátralých baráků na spadnutí, mezi ozdobnými fasádami zely černé proluky a&#160;ohyzdné barabizny, ostudně vystavující na odiv cáry v&#160;oknech. Pod vzrůstajícím přepychem Paříže se místy provalila hnisající předměstská bída a&#160;zamořovala špínou to staveniště nového města, budovaného v&#160;takovém spěchu.</p>
			<p class="MLP-text para-style-override-1">Gervaisa, ztracená v&#160;davu na širokém chodníku pod nízkými platany, si připadala samotinká a&#160;opuštěná. Při pohledu na ty široké třídy, táhnoucí se do nedohledné dálky, cítila v&#160;žaludku ještě větší prázdno; když si člověk pomyslí, že mezi tou záplavou lidí&#160;– mezi <span>nimiž</span> jsou určitě takoví, kteří mají peněz nazbyt&#160;– se nenajde ani jeden šlechetný člověk, který by se dovtípil, v&#160;jaké je situaci, a&#160;vstrčil jí do ruky padesátník! Ano, bylo to tu příliš velké a&#160;příliš krásné, hlava se jí točila a&#160;nohy jí vypovídaly službu pod tím obrovským výřezem šedivého nebe, rozklenutým nad tak nesmírnou prostorou. Soumrak měl špinavě nažloutlou barvu pařížských soumraků, barvu, z&#160;níž člověk dostává chuť na místě umřít, tak v&#160;ní připadá život na ulicích šeredný. Denní světlo bylo čím dál tím kalnější a&#160;dálky se začínaly ztrácet v&#160;blátivé mlze. Gervaisa už byla velmi zemdlená a&#160;dostala se zrovna doprostřed proudu dělníků vracejících se z&#160;práce. V&#160;tuto denní dobu bývají dámy v&#160;kloboucích a&#160;slušně oblečení pánové, bydlící v&#160;nových domech, pohlceni davem a&#160;ztrácejí se v&#160;procesí mužů a&#160;žen, ještě pobledlých od zkaženého vzduchu dílen. Z&#160;bulváru Magenta a&#160;z&#160;ulice Faubourg-Poissonnière se jich vychrlily celé tlupy a&#160;všichni byli udýchaní od chůze do kopce. Hrčení omnibusů a&#160;fiakrů znělo tlumeněji a&#160;vozovku zaplňovalo stále vzrůstající hemžení modráků a&#160;kazajek mezi valníky, nábytkovými vozy a&#160;nízkými nákladními kárami, které se prázdné vracely klusem domů. Vraceli se i&#160;nosiči s&#160;krosnami na zádech. Dva dělníci rázovali bok po boku dlouhými kroky, mluvili nahlas a&#160;rozkládali, nedívajíce se na sebe; jiní, ve svrchníku a&#160;s&#160;čepicemi na hlavě, šli každý zvlášť po kraji chodníku se sklopenou hlavou; jiní zase šli za sebou beze slova ve skupinách po pěti nebo po šesti, s&#160;rukama v&#160;kapsách, a&#160;dívali se do neurčita. Někteří drželi v&#160;zubech vyhaslé dýmky. Kolem projela drožka se čtyřmi zedníky, kteří se složili na zaplacení; z&#160;okýnek vyhlížely jejich zabílené obličeje a&#160;na střeše poskakovaly kbelíky na vápno. Malíři pokojů mávali v&#160;ruce hrnci a&#160;barvami; jeden klempíř nesl dlouhý žebřík a&#160;div lidem nevypíchl oči. A&#160;opožděný pumpař se skříňkou na zádech si vyhrával na trumpetku píseň o&#160;dobrém králi Dagobertovi, smutnou melodii, znějící jako doprovod k&#160;tomu truchlivému smrákání. Ach, ta přesmutná hudba, která jako by doprovázela dupot stáda utahaných a&#160;sotva se vlekoucích tažných zvířat! Zas jedna šichta za námi! Opravdu, ty šichty jsou příliš dlouhé a&#160;jdou příliš rychle za sebou. Sotva má člověk čas do sebe něco naházet a&#160;trochu si poležet, už je zas ráno a&#160;zas musí na sebe navléknout ten chomout bídy. Přesto si chlapi hvízdali, dupali a&#160;vesele si vykračovali, protože už cítili ve vzduchu večeři. Gervaisa nechávala plynout ten dav kolem sebe, nevšímala si, že do ní vrážejí a&#160;že dostává rány zprava i&#160;zleva jako oblázek unášený proudem; protože muži nemají čas být dvorní, když jsou k&#160;smrti unavení a&#160;když je žene hlad.</p>
			<p class="MLP-text para-style-override-1">Najednou se podívala nahoru a&#160;uviděla před sebou bývalý hotel Boncoeur. V&#160;tom malém domě zřídili jeden čas podezřelou hospodu, potom ji policie zavřela a&#160;teď tu stál opuštěný, okenice byly polepené plakáty, svítilna rozbitá a&#160;celý barák se v&#160;dešti drolil a&#160;rozpadal odshora dolů pod opadávající ohyzdnou omítkou vínově červené barvy. Ale kolem jako by se nic nezměnilo. Papírnictví a&#160;trafika tu byly pořád. Vzadu za nízkými stavbami bylo pořád ještě vidět olezlé fasády pětipatrových činžáků, jejichž sešlé obrysy se mohutně tyčily do výše. Jenom tančírna <span class="MLP-znak-kurziva-11b">U&#160;Velkého balkonu</span> už tu nebyla; v&#160;sále s&#160;deseti rozzářenými okny se nedávno usídlila řezárna cukru a&#160;bylo odtud ustavičně slyšet svištění. Ano, tady v&#160;té ohyzdné díře, v&#160;hotelu Boncoeur, začala vlastně celá ta její životní mizérie. Zůstala stát, dívala se do okna v&#160;prvním poschodí, kde visela utržená žaluzie, a&#160;vzpomínala na svoje mládí s&#160;Lantierem, jak se prvně začali hádat a&#160;jak ohavně ji potom pustil k&#160;vodě. Vzal to čert, tenkrát byla mladá a&#160;teď s&#160;odstupem let jí to všechno připadalo ještě veselé. Jenom dvacet let, proboha! A&#160;teď je z&#160;ní pouliční ženská, která postává na rohu! Najednou ji při pohledu na hotel začalo strašně bolet u&#160;srdce a&#160;pustila se zpátky po bulváru směrem k&#160;Montmartru.</p>
			<p class="MLP-text para-style-override-1">Tma houstla, ale na hromádkách písku mezi lavičkami si pořád ještě hráli kluci. Stále se vraceli lidé z&#160;práce, teď chodily dělnice a&#160;spěšně cupitaly, aby dohonily to, co zameškaly zevlováním u&#160;výkladů. Jedno velké děvče zůstalo stát s&#160;chlapcem, který je doprovodil skoro až k&#160;domu a&#160;držel je teď za ruku; jiné se loučily a&#160;dávaly si sraz večer ve <span class="MLP-znak-kurziva-11b">Velkotančírně u&#160;rozdováděné tanečnice</span> anebo <span class="MLP-znak-kurziva-11b">U&#160;Černé koule</span>. Mezi hloučky se vracel také tu a&#160;tam krejčovský dělník, nesoucí v&#160;podpaží složené šaty. Jednoho kamnáře, zapřaženého za popruhy do vozíku naloženého rumem ze zbouraných kamen, málem přejel omnibus. Dav začal pozvolna řídnout a&#160;mezi ním teď pobíhaly prostovlasé ženy; zatopily doma a&#160;odběhly sehnat honem něco k&#160;večeři. Vrážely do lidí, vtrhly k&#160;pekaři nebo k&#160;uzenáři a&#160;s&#160;nákupem v&#160;ruce hned zas běžely zpátky. Kolem krámů chodily také osmileté holčičky, které doma poslali nakoupit, podobaly se krásným plavovlasým panenkám, tiskly na prsa velké čtyřliberní šišky chleba, pomalu větší než ony, a&#160;zůstávaly stát třeba pět minut v&#160;okouzlení před obrázky, s&#160;tváří přitisknutou na velký chléb. Potom už proud lidí stále slábl, hloučky byly čím dál řidší, všechno už bylo z&#160;práce doma; a&#160;v&#160;plápolavém světle plynových luceren nastávala tichá odplata za ukončený pracovní den, nadešla hodina lenivění a&#160;hýření.</p>
			<p class="MLP-text para-style-override-1">Ach ano, Gervaisa ten svůj den také ukončila! Byla utahanější než celý ten příval pracujícího lidu, který jí ještě před chvílí pohazoval sem a&#160;tam. Může si tedy lehnout a&#160;chcípnout, protože o&#160;její práci už nikdo nestojí a&#160;dost už se v&#160;životě nadřela, aby teď mohla říci: „Kdo to vezme po mně? Já už toho mám dost!“ Všichni touhle dobou jedí. Ano, teď už je doopravdy po všem, slunce už sfouklo svíčku a&#160;noc bude dlouhá. Ach bože, moci se tak pohodlně natáhnout a&#160;už nevstat, oddat se pomyšlení, že jsme už navždycky odložili pracovní náčiní a&#160;že už navěky budeme jenom ležet! Jak je to příjemné po té dvacetileté dřině! A&#160;Gervaisa, jak se jí žaludek křečovitě svíral hlady, chtěj nechtěj vzpomínala na svátky, na hostiny a&#160;všechny příjemné věci, které v&#160;životě zažila. Zvlášť jednou, o&#160;masopustním čtvrtku&#160;– byla tenkrát psí zima&#160;– si pěkně zařádila. Byla tenkrát moc hezká, plavovlasá a&#160;svěží. V&#160;prádelně v&#160;Nové ulici ji zvolili za královnu, přestože kulhala. A&#160;tak se projížděli po bulvárech na voze ozdobeném chvojím, kolem samá lepší společnost, a&#160;jak po ní, pane, pokukovali! Pánové si nasazovali monokly, jako kdyby jela opravdová královna. Večer to potom jaksepatří oslavili, jedlo se, pilo a&#160;tancovalo až do bílého rána. Královna, ano, byla královna! Měla korunku a&#160;šerpu, celých čtyřiadvacet hodin byla královnou, než ručičky dvakrát oběhly ciferník. A&#160;skleslá, zmučená hladem se teď dívala na zem, jako by hledala odpadní stružku, do níž tenkrát zahodila ten svůj královský majestát.</p>
			<p class="MLP-text para-style-override-1">Pak se zas podívala nahoru. Octla se naproti jatkám, které se zrovna bouraly; strženým průčelím vyhřezaly tmavé dvorky a&#160;páchnoucí zdi, ještě vlhké od krve. A&#160;když sešla po bulváru kus dolů, uviděla také Lariboisièrovu nemocnici s&#160;vysokou šedivou zdí, nad níž se vějířovitě rozvírala zasmušilá křídla budov s&#160;pravidelnými řadami oken; jedna vrátka ve zdi tam byla postrachem celé čtvrti, vrátka, kudy se vynášeli mrtví; pevné dubové dřevo bez jediné trhlinky bylo přísné a&#160;mlčenlivé jako náhrobní kámen. Aby utekla té představě, pustila se ještě dál a&#160;sešla až dolů k&#160;železničnímu mostu. Přes vysoké zábradlí ze silného nýtovaného plechu na trať neviděla, rozeznávala jen na obzoru mezi světly Paříže velký tmavý čtverhran nádraží, střechu obrovské haly, černou od uhelného prachu, a&#160;slyšela pískání lokomotiv, nesoucí se tím nesmírným osvětleným prostorem, slyšela pravidelné otřesy železných točen, všechnu tu obrovskou a&#160;skrytou činnost. Pak pod ní projel vlak vyjíždějící z&#160;Paříže; nejdřív se dýchavičně blížil a&#160;jeho hukot a&#160;supání pomalu sílilo; a&#160;když projel, viděla z&#160;něho Gervaisa jen bílý chochol, jak za zábradlím vyrazil najednou chuchvalec kouře a&#160;potom se rozplynul. Ale celý most se zatřásl a&#160;Gervaisa chvíli stála v&#160;tom lomozu, jako by sama odjížděla plnou parou z&#160;Paříže. Otočila se, jako by se chtěla ještě podívat za neviditelnou lokomotivou, jejíž rachot dozníval v&#160;dálce. Tím směrem tušila venkov, přírodu a&#160;širou oblohu, někde na konci té dlouhé úzké mezery mezi vysokými domy napravo i&#160;nalevo, osamoceně stojícími bez ladu a&#160;skladu, z&#160;nichž bylo vidět holé fasády nebo neomítnuté zdi, zdi pomalované obrovitými reklamami a&#160;začouzené všechny stejnou špinavě žlutou barvou od sazí a&#160;popela z&#160;lokomotiv. Ach, kdyby také mohla takhle odjet někam pryč, daleko od těch domů, kde je jen bída a&#160;utrpení! Možná že by začala zase žít. Pak se obrátila a&#160;bezmyšlenkovitě četla plakáty vylepené na plechovém zábradlí. Byly tam ve všech barvách. Jeden takový malý, krásně modrý sliboval padesát franků odměny za zaběhlou fenku. Vida, aspoň to zvíře měl někdo rád!</p>
			<p class="MLP-text para-style-override-1">Gervaisa vykročila pomalu zas dál. V&#160;začouzené temné mlze, která padala k&#160;zemi, se začaly rozsvěcovat plynové svítilny. A&#160;dlouhé široké ulice, pozvolna mizící v&#160;černé tmě, se najednou vynořovaly znovu jako světélkující šňůry, ještě delší než prve, a&#160;protínaly noc až někam k&#160;vzdáleným temnotám obzoru. Jako by nějaký obrovský dech rozdmýchal řady žhavých uhlíků po celé široké čtvrti pod nesmírnou oblohou, na níž nesvítil měsíc. Byla hodina, kdy se po celé délce bulváru vesele rozzářily řady vináren, kořalen a&#160;putyk a&#160;zazněly řinčením prvních vypitých sklenic a&#160;bujarým rykem prvních pijáků. Čtrnáctidenní výplata zaplnila chodníky tlačenicí flamendrů, kteří vyrazili na tah. Ve vzduchu bylo cítit flám, ukrutný flám, ale zatím ještě docela slušný, jen takovou začínající malou opičku. V&#160;hospodách a&#160;jídelnách se všichni cpali, všemi rozzářenými okny bylo vidět, jak lidé jedí, smějí se plnými ústy a&#160;ani si nedávají práci s&#160;polykáním. Ve vinárnách už se usazovali hulákající a&#160;zuřivě rozkládající ochmelkové. Odevšad se rozléhal kravál ječivých a&#160;chraplavých hlasů a&#160;mísil se do nepřetržitého dupotu nohou na chodníku. „Hele, půjdeš se taky nadlábnout…! Tak pojď, kde se couráš? Já platím frťana rovnou z&#160;flašky… Koukej, tamhle je Pavla. No ne, to bude psina!“ Dveře bouchaly, pokaždé to zevnitř zavanulo vínem a&#160;rozlehly se tóny křídlovky. Před kořalnou starého Colomba, rozzářenou jako katedrála na slavnostní mši, stála fronta; a&#160;namouduši, doopravdy to tam uvnitř vypadalo jako slavnostní obřad, veselí kumpáni tam zpívali za nálevním pultem a&#160;tvářili se jako zpěváci na kůru, nafukovali tváře a&#160;nadouvali břicha. Oslavovalo se prostě svaté Výplaty, a&#160;to je, mordyje, moc hodná svatá, ta v&#160;ráji sedí jistě u&#160;kasy! Jenomže když viděli počestní důchodci, vedoucí se s&#160;manželkami na procházku, jakým tempem to začíná, pokyvovali jen hlavami a&#160;říkali, že dneska v&#160;noci bude v&#160;Paříži pěkná spousta ožralých. A&#160;dnešní noc byla tmavá, ledová a&#160;visela jako oblak mrtvého ticha nad tím božím dopuštěním; jen ohnivé čáry bulvárů ji prorážely na čtyřech světových stranách.</p>
			<p class="MLP-text para-style-override-1"><span>Gervaisa stála před kořalnou a&#160;přemýšlela. Kdyby měla aspoň dva pěťáky, zašla by si na skleničku. Možná že by jí kapka alkoholu zahnala hlad. Však už těch kapek něco vypila! A&#160;je to přece jen dobrota! Pozorovala zpovzdálí tu mašinu na chlast, uvědomovala si, že všechno její neštěstí pramení především z&#160;ní, a&#160;přitom snila o&#160;tom, že se jednou upije k&#160;smrti, až na to bude mít; dorazí se kořalkou a&#160;bude mít pokoj. Ale vlasy jí ovanul studený vítr a&#160;najednou viděla, že už je úplně černá noc. Tak teď tedy nadchází vhodná chvíle. Teď musí sebrat všechnu kuráž a&#160;musí se udělat roztomilá, jestli nechce uprostřed toho vše-obecného veselí pojít. Jenom díváním, jak se druzí cpou, si břicho nenaplní. Zvolnila krok ještě víc a&#160;rozhlédla se kolem sebe. Pod stromy ve stínu byla ještě větší tma. Chodilo teď málo lidí, jen tu a&#160;tam nějaký chodec přešel spěšně přes bulvár. A&#160;na tom širokém, temném a&#160;vylidněném chodníku, kam slabě doléhalo bujné veselí ze sousedních ulic, stály ženy a&#160;čekaly. Zůstávaly dlouhou chvíli nehybně a&#160;trpělivě stát, ztuhlé jako ty malé neduživé platany; potom se pomalu pohnuly, odšouraly se po umrzlé půdě o&#160;deset </span><span>kroků</span><span> dál a&#160;tam se znovu zastavily jako přibité k&#160;zemi. Byla tam jedna taková neforemně tlustá, s&#160;nohama a&#160;rukama jako brouk, všechno na ní přetékalo. Valila se v&#160;rozedraných černých hedvábných šatech a&#160;na hlavě měla žlutý šátek. Jiná zas, vysoká, hubená, byla jen prostovlasá a&#160;měla na sobě zástěrku jako služka. A&#160;další a&#160;další, našminkované staré baby, všelijaké mladé šmudly, tak špinavé a&#160;tak žalostné, že by je ani hadrář nesebral. Ale Gervaisa nevěděla, jak do toho, snažila se něco pochytit a&#160;dělat to jako ony. Hrdlo měla stažené rozčilením jako malá holčička; nevěděla ani, jestli se stydí, jednala jako ve zlém snu.</span></p>
			<p class="MLP-text para-style-override-1">Čtvrt hodiny stála bez hnutí. Mužští procházeli kolem, ani se neohlédli. A&#160;tak se také pohnula a&#160;zkusila oslovit jednoho muže, který si hvízdal a&#160;měl ruce v&#160;kapsách; přiškrceným hlasem zašeptala:</p>
			<p class="MLP-text para-style-override-1">„Poslouchejte, pane…“</p>
			<p class="MLP-text para-style-override-1">Mužský se na ni úkosem podíval a&#160;šel dál, hvízdaje si ještě hlasitěji.</p>
			<p class="MLP-text para-style-override-1">Gervaisa se pomalu osmělovala. A&#160;nakonec při tom urputném lovu&#160;– jak se tak s&#160;prázdným břichem divoce honila za večeří, která jí pořád unikala&#160;– úplně zapomněla na prvotní rozpaky. Dlouho tam pobíhala sem a&#160;tam a&#160;ztratila úplně pojem času a&#160;místa. Kolem ní pod stromy tak přecházely černé a&#160;mlčenlivé ženy pravidelně sem a&#160;tam jako zvířata v&#160;kleci. Vynořily se pomalu ze tmy jako mlžná zjevení, prošly pod plynovou lucernou kruhem jasného světla, v&#160;němž se zřetelně objevil jejich bledý napudrovaný obličej, a&#160;zase zmizely, znovu je pohltila do svého chvějivého půvabu tma na chodníku, v&#160;níž bylo vidět jen bílý lem pohupující se spodničky. Mužští se nechávali zastavovat, chvilku pohovořili, pošpásovali a&#160;pak šli zas vesele dál. Anebo jiní nenápadně, jakoby nic, šli deset kroků za ženou, která si je odváděla. Každou chvíli se do hlubokého ticha najednou ozval hlasitý šepot, přidušené hádání, vzteklé smlouvání. A&#160;kamkoli se Gervaisa pustila, všude viděla, jak se v&#160;pravidelných vzdálenostech do dálky táhnou ty ženské stráže, jako by po celé délce okrajových bulvárů byly rozestavené samé ženy. Sotva došla k&#160;jedné, už zas viděla dvacet kroků odtud další. Řada mizela v&#160;dálce, celá Paříž byla těmi strážemi obsazena. Dostala vztek, protože tady o&#160;ni nikdo ani nezavadil, a&#160;rozhodla se změnit stanoviště; pustila se z&#160;Clignancourtské třídy do ulice Chapelle.</p>
			<p class="MLP-text para-style-override-1">„Poslouchejte, pane…“</p>
			<p class="MLP-text para-style-override-1">Ale mužští se ani nezastavili. Šli pryč od jatek, jejichž zbourané trosky páchly krví. Podívala se na bývalý hotel Boncoeur, zavřený a&#160;zlověstně vypadající. Šla kolem Lariboisièrovy nemocnice a&#160;bezmyšlenkovitě počítala na fasádách budovy osvětlená okna, blikající do tmy bledými světélky jako noční lampičky u&#160;lože umírajícího. Přešla přes železniční most, otřásající se duněním vlaků, jejichž píšťaly drásaly uši srdcervoucím hvizdem. Ach, jak to všechno v&#160;noci vypadá smutně! Potom se otočila na podpatku a&#160;před očima se jí objevila zas stejná řada domů, které jsou na tomto konci ulice jeden jako druhý. A&#160;přešla sem a&#160;tam desetkrát, dvacetkrát, bez zastavení, ani na chvilku si neodpočinula na lavičce. Ne, nikdo ji nechce. Cítila ještě větší hanbu, ještě větší o&#160;to, že jí všichni pohrdají. Pustila se znovu dolů k&#160;nemocnici a&#160;pak nahoru k&#160;jatkám. Jedině tam mohla ještě jít, k&#160;těm zkrvaveným dvorkům, kde se porážel dobytek, a&#160;k&#160;těm mrtvolně bledým sálům, kde smrt měří každému stejně a&#160;nebožtíci tuhnou v&#160;ústavních prostěradlech. Tady v&#160;těch místech prožila celý svůj život.</p>
			<p class="MLP-text para-style-override-1">„Poslouchejte, pane…“</p>
			<p class="MLP-text para-style-override-1">A&#160;najednou uviděla na zemi svůj vlastní stín. Když se blížila k&#160;plynové lampě, mlhavý stín se zmenšoval a&#160;dostával jasnější obrysy, neforemný, tlustý, až komický, jak byl kulatý. Břicho, prsa, boky, všechno se to rozvalovalo, houpalo a&#160;splývalo dohromady. Napadala na nohu tak silně, že stín na zemi dělal při každém kroku kotrmelec jako kašpárek. A&#160;když se zas vzdalovala, ten kašpar rostl do obřích rozměrů, až zaplnil celý bulvár a&#160;ukláněl se, jako by si chtěl rozbít nos o&#160;stromy a&#160;domy. Bože můj, jak je směšná a&#160;přitom příšerná! Teprve teď si dokonale uvědomila, jak hluboko klesla. Najednou se nemohla ubránit a&#160;musela se na to pořád dívat, čekala až na další lucernu a&#160;nespouštěla oči ze svého poskakujícího stínu. Ach, pěkná plundra to tady jde vedle ní! Ta má ale ránu! Na tu se určitě každý mužský nachytá! A&#160;troufala si už jen potichu, nesměle koktat chodcům za zády:</p>
			<p class="MLP-text para-style-override-1">„Poslouchejte, pane…“</p>
			<p class="MLP-text para-style-override-1">Mezitím se už hodně připozdilo. Po ulicích to začínalo být ošklivé. Hospody už byly zavřené a&#160;narudlé plynové světlo svítilo jen z&#160;vináren, odkud se ozývaly opile blábolající chraplavé hlasy. Veselí se zvrhlo v&#160;hádky a&#160;rvačky. Nějaký zchátralý hromotluk hulákal: „Udělám z&#160;tebe fašírku, spočítej si kosti!“ U&#160;dveří jedné dupárny se nějaká holka hádala se svým galánem, nadávala mu, že je pitomé hovado a&#160;prašivá svině, kdežto galán se nezmohl na nic jiného, než že pořád do omrzení opakoval: „Vlez mi někam!“ Ozřalost řádila v&#160;ulicích a&#160;šířila potřebu rvát se, mlátit, ve vzduchu bylo něco zdivočelého, co vyvolávalo řidnoucím chodcům křečovitě stažené rysy v&#160;bledých obličejích. Strhla se rvačka a&#160;jeden ochlasta se svalil naznak jak dlouhý, tak široký, zatímco jeho kumpán, v&#160;domnění, že ho zabil, utíkal pryč, dupaje těžkými botami. Bandy ožralých hulákaly necudné písničky a&#160;po nich se rozhosťovalo zas hluboké ticho, rušené jen škytáním a&#160;tlumenými pády ochlastů. Flámování po čtrnáctidenní výplatě končívalo vždycky takhle, víno teklo od šesti hodin tak hojně, že se nakonec vždycky vylévalo na dlažbu. Krásné vodotrysky, jen co je pravda, žluté kaluže roztékající se rovnou uprostřed chodníku; pozdní chodci, kdo byli poněkud útlocitnější, <span>je museli překračovat, aby do toho nešlápli. Namouduši, celá čtvrť </span>vypadala pěkně! Kdyby se sem nějaký cizinec přišel podívat před ranním metením, ten by si odnesl pěknou představu! A&#160;teď, v&#160;tuhle hodinu, tu byli ochlastové pány a&#160;kašlali na celou Evropu. Krucinálfagot, nože vyskakovaly z&#160;kapes a&#160;flámeček někdy skončil v&#160;krvi. Ženy kráčely rychle, muži se číhavě plížili s&#160;vlčíma svítícíma očima a&#160;noc, plná skrytých hrůz a&#160;ohavností, byla čím dál temnější.</p>
			<p class="MLP-text para-style-override-1">Gervaisa šla klátivě pořád dál, z&#160;kopce a&#160;zas do kopce, a&#160;měla už jen jedinou myšlenku, nesmí přestat chodit. Padala na ni dřímota a&#160;chvílemi usínala, ukolébána kulháním; pak sebou vždycky trhla, rozhlédla se kolem a&#160;zjistila, že ušla třeba sto kroků, aniž o&#160;tom věděla, jako bez ducha. Ploché nohy jí v&#160;děravých střevících napuchaly. Ale ona už byla tak zemdlená a&#160;vysílená, že ani tělo necítila. Její poslední jasná myšlenka byla, že ta její neřád dcera možná právě teď jí někde ústřice. Potom se jí už všechno pomíchalo, oči měla pořád otevřené, ale myslet mohla jen s&#160;velikou námahou. Jediný pocit vnímala zřetelně v&#160;tom zániku a&#160;zničení celé své bytosti, pocit psí zimy, pronikavé smrtelné zimy, jakou ještě nikdy nezažila. Mrtvým, těm v&#160;zemi určitě taková zima není! Zvedla namáhavě hlavu a&#160;do obličeje ji šlehlo něco ledového. To se konečně z&#160;olověné šedivé oblohy odhodlal padat sníh, drobné a&#160;tvrdé vločky sněhu, vířící v&#160;lehkém větříku. Tři dny už byl na spadnutí. A&#160;teď přišel věru v&#160;pravou chvíli.</p>
			<p class="MLP-text para-style-override-1">To první šlehnutí probudilo Gervaisu k&#160;vědomí, takže přidala do kroku. Muži se dávali do běhu a&#160;utíkali domů, na ramenou už od sněhu celí bílí. A&#160;tu uviděla jednoho, jak se pomalu blíží pod stromy; popošla k&#160;němu a&#160;zase:</p>
			<p class="MLP-text para-style-override-1">„Poslouchejte, pane…“</p>
			<p class="MLP-text para-style-override-1">Muž zůstal stát. Ale zdálo se, že ji neslyšel. Napřahoval ruku a&#160;bručel potichu:</p>
			<p class="MLP-text para-style-override-1">„Smilujte se, malou almužničku…“</p>
			<p class="MLP-text para-style-override-1">Oba se na sebe podívali. Ah, panebože, takhle to dopracovali! Tatík Bru žebrá a&#160;paní Coupeauová dělá pouliční holku! Zůstali proti sobě stát s&#160;otevřenými ústy. Teď si tedy mohli doopravdy podat ruku. Starý dělník se celý večer potloukal ulicemi a&#160;neodvažoval se nikoho oslovit; a&#160;první osoba, kterou zastavil, je stejný hladový chudák jako on. Kriste Ježíši, to je ale bída! Padesát let se dřít, a&#160;nakonec muset žebrat! Být jednou z&#160;nejzámožnějších pradlen ve Zlatnické ulici a&#160;pak skončit na dlažbě! Dlouho se na sebe dívali. A&#160;potom bez jediného slova šli zas každý dál svou cestou v&#160;chumelenici, která je bičovala do tváře.</p>
			<p class="MLP-text para-style-override-1">Byla to hotová sněhová bouře. Tady v&#160;těch širokých prostranstvích na návrší, kde se mohl vítr po bulvárech rozběhnout, se drobný sníh točil a&#160;vířil, jako by ho sem přivála vichřice ze všech světových stran najednou. Nebylo vidět na deset kroků, všechno tonulo v&#160;tom vířícím prachu. Čtvrť zmizela a&#160;bulvár vypadal jako mrtvý, jako kdyby chumelenice chtěla bílou rouškou ticha přikrýt škytání posledních opilců. Gervaisa šla s&#160;námahou dál, sníh ji oslepoval, nevěděla ani, kde je. Musela hmatat po stromech, aby nezabloudila. Před ní se z&#160;bledého příkrovu postupně vynořovaly plynové lampy, blikající jen slabounce jako uhasínající pochodně. Pak najednou, když přecházela jakousi křižovatku, i&#160;tato chabá světýlka zmizela; obklopil ji jen šedobílý neprůhledný vír sněhových vloček, nerozeznávala už vůbec nic, co by jí ukázalo cestu. Vítr jí cloumal a&#160;neurčitě bílá zem jí ubíhala pod nohama. Ze všech stran ji obklopovala šedivá zeď. A&#160;když se bezradně zastavila a&#160;rozhlédla dokola, vytušila za tím ledovým závojem obrovské řady plynových svítilen, celou tu nekonečnou rozlohu temné a&#160;liduprázdné spící Paříže.</p>
			<p class="MLP-text para-style-override-1">Byla zrovna v&#160;místech, kde se křižuje okrajový bulvár s&#160;bulvárem Magenta a&#160;bulvárem Ornano, a&#160;představovala si už, jak by bylo příjemné si tady lehnout a&#160;umřít, když tu najednou zaslechla kroky. Rozběhla se za nimi, ale sníh jí zalepoval oči a&#160;kroky se vzdalovaly, aniž mohla postihnout, jdou-li napravo, nebo nalevo. Konečně uviděla široká mužská ramena, temnou pohybující se skvrnu, mizící napůl v&#160;mlze. Ach, tohohle musí mít, tohohle jen tak nepustí! Rozeběhla se rychleji, dohonila ho a&#160;chytila ho za rukáv.</p>
			<p class="MLP-text para-style-override-1">„Poslouchejte, pane, poslouchejte…“</p>
			<p class="MLP-text para-style-override-1">Muž se otočil. Byl to Goujet.</p>
			<p class="MLP-text para-style-override-1">Tak vida, teď padla na Goujeta! Co jen to pánubohu udělala, že ji takhle mučí až do konce? Tohle už byla poslední rána, padnout přímo do cesty kovářovi, aby ji tu viděl jako nejhorší předměstskou děvku, bledou a&#160;žadonící! A&#160;musí se to stát zrovna pod plynovou svítilnou, viděla svůj vlastní neforemný stín, jako by se jí pitvořil na sněhu, učiněná karikatura! Jako stín opilé ženské. Ach bože, nemít v&#160;sobě ani žvanec chleba a&#160;ani kapku vína a&#160;být považována za opilou! Je to její vina; proč se opíjela. Určitě si teď Goujet myslí, že je namazaná a&#160;že zrovna někam táhne v&#160;tom nechutném flámu pokračovat.</p>
			<p class="MLP-text para-style-override-1">Goujet se na ni chvíli díval, zatímco sníh se mu usazoval v&#160;krásném plavém plnovousu jako lístečky opadané sedmikrásky. Potom, když Gervaisa se sklopenou hlavou chtěla utéci pryč, ji zadržel a&#160;řekl: „Pojďte se mnou.“</p>
			<p class="MLP-text para-style-override-1">Šel napřed a&#160;ona za ním. Kráčeli mlčky těsně u&#160;domů a&#160;prošli celou ztichlou čtvrtí. Paní Goujetová zemřela, chuděra, v&#160;říjnu na prudký revmatismus. Goujet pořád ještě bydlel v&#160;malém domě v&#160;Nové ulici, žil tam nevesele a&#160;sám. Toho dne se zdržel na návštěvě u&#160;zraněného kamaráda. Když otevřel dveře a&#160;rozsvítil lampu, obrátil se k&#160;Gervaise, která zůstala poníženě stát na chodbě. Zašeptal potichu, jako by měl ještě strach, aby ho matka neslyšela: „Pojďte dál.“</p>
			<p class="MLP-text para-style-override-1">První pokoj, pokoj paní Goujetové, zůstal pietně zachován tak, jak ho opustila. Krajkářský bubínek ležel na židli u&#160;okna vedle velikého křesla, které vypadalo, jako by čekalo, že se tam stará paní přijde zase posadit. Postel byla ustlaná a&#160;maminka si do ní mohla kdykoliv lehnout, kdyby někdy přišla ze hřbitova strávit večer se synem. Pokoj dýchal zbožností, počestností a&#160;dobrotou.</p>
			<p class="MLP-text para-style-override-1">„Pojďte dál!“ řekl kovář ještě jednou, hlasitěji.</p>
			<p class="MLP-text para-style-override-1">Vešla bázlivě dovnitř, jako když se pouliční holka náhodou vetře do počestné domácnosti. Goujet byl bledý a&#160;celý se třásl, že si takhle přivádí ženskou do bytu zemřelé matky. Prošli pokojem po špičkách, jako by se styděli, že je někdo uslyší. Když kovář zavedl Gervaisu do pokojíku, zavřel dveře. Tady byl doma. Dobře znala ten těsný pokojík, studentskou světničku se železnou postelí a&#160;s&#160;bílými záclonkami. Jen obrázků na zdi bylo ještě víc a&#160;sahaly teď až ke stropu. Gervaisa se v&#160;tom prostředí dýchajícím čistotou bála vykročit a&#160;držela se v&#160;koutě, co nejdál od lampy. Najednou ji beze slova, jakoby v&#160;záchvatu zuřivosti, chtěl popadnout a&#160;sevřít v&#160;náručí. Ale Gervaisa na pokraji mdlob, zašeptala: „Ach, proboha…! Proboha…“</p>
			<p class="MLP-text para-style-override-1">Kamna ještě hřála, doutnal v&#160;nich pod popelem koks. Kouřilo se na nich z&#160;guláše, který si kovář nechal na malém ohni, protože si myslel, že se vrátí k&#160;večeři. Gervaisa, která se v&#160;teple už trochu probrala z&#160;otupělosti, měla chuť lézt třeba po čtyřech a&#160;hltat jídlo přímo z&#160;rendlíku. Nemohla se vůbec ovládnout, v&#160;žaludku cítila drásavou bolest, vzdychla a&#160;naklonila se nad kamny. Ale Goujet už pochopil. Postavil guláš na stůl, nakrájel chleba a&#160;nalil jí vína.</p>
			<p class="MLP-text para-style-override-1">„Děkuju! Děkuju!“ říkala jen. „Ach, vy jste na mě tak hodný. Děkuju!“</p>
			<p class="MLP-text para-style-override-1">Zakoktávala se a&#160;nemohla už pronést ani souvislé slovo. Vzala vidličku, ale tak se jí třásla ruka, že ji zas upustila. Z&#160;hladu, který ji dusil, se jí klepala hlava jako stařeně. Musela se do toho pustit rukama. Když si nacpala do úst první bramboru, rozplakala se. Veliké slzy jí stékaly po tvářích a&#160;padaly jí na chleba. Jedla pořád dál, hltavě polykala chléb smáčený slzami a&#160;hekala, ústa jí stahoval pláč. Goujet ji nutil, aby se napila, protože by se mohla zadávit; sklenice jí cvakala o&#160;zuby.</p>
			<p class="MLP-text para-style-override-1">„Chcete ještě chleba?“ zeptal se jí potichu.</p>
			<p class="MLP-text para-style-override-1">Plakala, říkala, že ne, že ano, sama nevěděla. Ach, panebože, jak je to krásné a&#160;jak je to smutné, najíst se, když člověk padá hlady!</p>
			<p class="MLP-text para-style-override-1">Goujet stál proti ní a&#160;prohlížel si ji. Teď na ni dobře viděl v&#160;jasném světle zpod lampy. Jak je zestárlá a&#160;sešlá! V&#160;teple jí roztál sníh ve vlasech i&#160;na šatech, voda z&#160;ní jen crčela, ubohá třesoucí se hlava byla už celá prokvetlá, šedivé prameny vlasů měla větrem rozcuchané, krk zapadlý mezi rameny, byla celá shrbená, tlustá a&#160;ošklivá, že z&#160;ní bylo k&#160;pláči. A&#160;vzpomněl si, jak se měli rádi, když ještě byla celá růžová, oháněla se žehličkou a&#160;na krku mívala jako obojek ten roztomilý miminkovský faldíček. Chodíval se na ni tehdy dívat, vydržel tam sedět celé hodiny a&#160;stačilo mu, že ji jen vidí. Potom za ním chodila do kovárny a&#160;tam prožívali šťastné chvíle, když bušil do kovadliny a&#160;ona se okouzleně dívala, jak mu perlík tančí v&#160;rukou. Kolikrát tehdy v&#160;noci kousal do polštáře v&#160;mučivé touze mít ji takhle u&#160;sebe v&#160;pokoji. Ach, byl by ji rozdrtil, kdyby ji byl držel v&#160;náručí, tak po ní toužil! A&#160;teď, teď je jeho, může si ji vzít. Dojídala chléb a&#160;vytírala jím ze dna kastrolu své slzy, veliké slzy, které jí pořád tiše padaly do jídla.</p>
			<p class="MLP-text para-style-override-1">Gervaisa vstala. Dojedla. Zůstala chvíli rozpačitě stát se sklo­penou hlavou; nevěděla, zda ji teď ještě chce. Pak se jí zdálo, že uviděla v&#160;jeho očích záblesk, zvedla ruku k&#160;živůtku a&#160;rozepjala první knoflík. Ale Goujet padl na kolena, vzal ji za ruce a&#160;zašeptal: „Mám vás rád, paní Coupeauová, ano, pořád ještě a&#160;přese všechno vás mám rád, věřte mi!“</p>
			<p class="MLP-text para-style-override-1">„Ne, to neříkejte, pane Goujete!“ vykřikla zděšeně, když ho takhle viděla, jak jí klečí u&#160;nohou. „Ne, tohle neříkejte, děláte mi tím příliš velkou bolest!“</p>
			<p class="MLP-text para-style-override-1">A&#160;když jí znovu opakoval, že je schopný mít v&#160;celém životě jen jednu jedinou lásku, padlo na ni ještě větší zoufalství.</p>
			<p class="MLP-text para-style-override-1">„Ne, ne, teď už nechci, příliš bych se musela stydět… Proboha vstaňte! To já bych měla klečet na zemi!“ </p>
			<p class="MLP-text para-style-override-1">Vstal; na celém těle se třásl a&#160;koktavě ze sebe vypravil: „Dovolíte mi aspoň, abych vás políbil?“</p>
			<p class="MLP-text para-style-override-1">Gervaisa, celá zmatená překvapením a&#160;dojetím, se nezmohla ani na odpověď. Přikývla jen hlavou. Ach bože, vždyť mu patří, může si s&#160;ní dělat, co se mu zlíbí! Ale on se k&#160;ní přiblížil jen ústy.</p>
			<p class="MLP-text para-style-override-1">„To mezi námi stačí, viďte, paní Gervaiso!“ zašeptal. „To je celé naše přátelství.“</p>
			<p class="MLP-text para-style-override-1">Políbil ji na čelo, na pramínek šedivých vlasů. Od té doby, co mu matka zemřela, nikoho nepolíbil. V&#160;životě už měl jen Gervaisu, přítelkyni. A&#160;když ji teď tak uctivě a&#160;ohleduplně políbil, ucouvl pozpátku až k&#160;posteli, vrhl se na pokrývku a&#160;hlasitě se rozvzlykal. Gervaisa už tu nemohla déle zůstat; bylo to příliš žalostné a&#160;příliš ošklivé, shledat se za takových okolností s&#160;někým, koho máme rádi. Křikla mu na rozloučenou: „Já vás mám ráda, pane Goujete, já vás mám taky strašně ráda… Ale není to možné, chápu… Sbohem, sbohem, to by nás oba zabilo!“</p>
			<p class="MLP-text para-style-override-1">Spěšně proběhla pokojem paní Goujetové a&#160;octla se zas na ulici. Vzpamatovala se, teprve když zazvonila před domem ve Zlatnické ulici a&#160;otevřel jí Boche. Dům byl úplně temný. Vešla do něho, jako by se oblékla zas do smutku. V&#160;tuto noční hodinu vypadal zející otlučený průjezd jako otevřená tlama. Když si pomyslí, že v&#160;těchhle zatracených kasárnách kdysi tolik toužila bydlet! Copak měla tenkrát zacpané uši, že neslyšela ten zoufalý nářek, který tu v&#160;těch zdech ustavičně vyhrává jako muzika? Od toho dne, kdy sem poprvé vkročila, začalo to s&#160;ní jít z&#160;kopce. Ano, zřejmě to přináší neštěstí, být takhle namačkaní na sebe v&#160;těch mizerných dělnických činžácích; jeden se tu od druhého nakazí bídou jako cholerou. Dnes večer se zdálo, jako by všichni už pochcípali. Slyšela jen, jak napravo chrápou Bochovi; a&#160;nalevo jak Lantier s&#160;Virgínií tiše předou jako kočky, které nespí, ale se zavřenýma očima si hoví pěkně v&#160;teploučku. Na dvoře si připadala úplně jak na hřbitově. Sníh utvořil na zemi bledý čtverec a&#160;kolem něho se tyčily do výše špinavé šedivé fasády bez jediného světla jako trčící zdi rozvalin. A&#160;nikde ani hlásku, jako by tu ležela pohřbená celá vesnice, strnulá zimou a&#160;hlady. Musela překročit černou stružku, kaluž vody vypuštěnou z&#160;barvírny; teplá voda, z&#160;níž se ještě kouřilo, si razila blátivé koryto bílým sněhem. Ta voda má stejnou barvu jako její myšlenky. Kam asi uplynuly všechny ty krásné, bleděmodré a&#160;světlerůžové potůčky!</p>
			<p class="MLP-text para-style-override-1">Když stoupala potmě do šestého patra, nemohla se ubránit smíchu, zlému, bolestnému smíchu. Vzpomněla si, jaký měla kdysi ideál; moci v&#160;klidu pracovat, mít vždycky co do úst a&#160;aspoň trochu čistý koutek na vyspání, vychovat dobře děti, nebýt bita a&#160;umřít doma v&#160;posteli. No namouduši, to je legrace, jak se jí to všechno vyplnilo! Nepracuje už, nejí už, spí na hromadě špíny, dcera se jí válí po hampejzech, muž ji mlátí jako žito; zbývá už jen pojít někde na dlažbě, a&#160;mohlo by to být třeba hned, kdyby měla dost odvahy skočit z&#160;okna, jak přijde domů. Jako kdyby byla chtěla od pánaboha hodinky s&#160;vodotryskem! Namouduši, v&#160;tom životě může být člověk sebespokojenější, stejně si musí nechat zajít chuť. Ani to žrádlo, ani teplý kutloch, takový je společný úděl většiny lidí. A&#160;ještě víc se musela smát, když si vzpomněla na ty své krásné sny o&#160;tom, jak se po dvaceti letech žehlení přestěhují na venkov. No, teď půjde na venkov, jen co je pravda! Bude mít svůj vlastní zelený trávníček na hřbitově Père-Lachaise.</p>
			<p class="MLP-text para-style-override-1">Když vešla do chodby, byla jako beze smyslů. V&#160;nebohé hlavě jí všechno vířilo. Ta její nesmírná bolest pramenila vlastně z&#160;toho, že se navždy rozloučila s&#160;kovářem. Už je mezi nimi nadobro konec, teď už se víckrát neuvidí. Spolu s&#160;tím se pak hrnuly další nešťastné myšlenky, div se jí hlava nerozskočila. Cestou nahlédla dovnitř k&#160;Bijardovům a&#160;uviděla Lalii, jak leží mrtvá a&#160;vypadá spokojeně, že se konečně může pochuti vyležet a&#160;navěky si pohovět. Ty děti mají, ksakru, větší štěstí než dospělí! A&#160;protože u&#160;starého Bazougea prosvítal pod dveřmi proužek světla, vešla rovnou k&#160;němu; popadla ji zběsilá touha odejít stejnou cestou jako to děvčátko.</p>
			<p class="MLP-text para-style-override-1">Starý šprýmař Bazouge přišel dneska domů ve zvlášť pěkné náladičce. Byl tak namazaný, že chrápal na zemi a&#160;vůbec mu nevadilo, jaká je zima; měl zřejmě moc příjemné sny, protože se mu ze spaní břicho natřásalo smíchy. Ve světle svíčky, kterou zapomněl zhasnout, bylo vidět jeho ošuntělý funebrácký úbor, klobouk se válel promáčknutý v&#160;koutě a&#160;černý kabát mu ležel přes nohy jako přetažený cíp přikrývky.</p>
			<p class="MLP-text para-style-override-1">Když ho Gervaisa uviděla, přepadlo ji tak silné zavzlykání, že se probudil.</p>
			<p class="MLP-text para-style-override-1">„Sakramente, zavřete ty dveře! Táhne sem zima! Co? To jste vy? Co se děje? Co chcete?“</p>
			<p class="MLP-text para-style-override-1">Gervaisa ani nevěděla, co říká, vztáhla k&#160;němu ruce a&#160;začala ho úpěnlivě prosit: „Vemte si mě, já už nemůžu, já chci umřít… Nezlobte se na mě, já jsem tenkrát nevěděla, proboha, člověk nikdy neví, dokud není úplně připraven… Ale jednou je ještě rád, že už se veze… Vemte si mě a&#160;odneste mě, ještě vám za to poděkuju!“</p>
			<p class="MLP-text para-style-override-1">A&#160;padla na kolena, celá bledá touhou zemřít, která jí přímo lomcovala. Nikdy se ještě takhle neplazila žádnému muži u&#160;nohou. Zarudlý obličej starého Bazougea s&#160;křivou hubou a&#160;pletí umazanou od hlíny při kopání hrobů jí připadal krásný a&#160;zářící jako slunce. Ale dědek, ještě celý rozespalý, si zřejmě myslel, že je to nějaký špatný žert.</p>
			<p class="MLP-text para-style-override-1">„Poslouchejte,“ zabručel, „nedělejte si tady ze mě srandu!“</p>
			<p class="MLP-text para-style-override-1">„Odneste mě!“ opakovala Gervaisa ještě úpěnlivěji. „Pamatujete se, jednou večer jsem tloukla na stěnu; potom jsem to zapřela, protože jsem byla tenkrát ještě moc hloupá… Ale tumáte, vemte mě za ruce, teď už se nebojím! Odneste mě spát a&#160;uvidíte, že se ani nehnu… Ach, mám už jen tu jedinou touhu! Budu vás za to mít moc ráda!“</p>
			<p class="MLP-text para-style-override-1">Bazouge, vždycky galantní, si pomyslel, že by nebylo vhodné nějak zhurta odbýt ženskou, která je do něho, jak se zdá, takhle zblázněná. Mluví sice z&#160;cesty, ale přitom je ještě dost pohledná, když se takhle rozčiluje.</p>
			<p class="MLP-text para-style-override-1">„To máte teda pravdu!“ řekl a&#160;tvářil se, jako by s&#160;ní souhlasil. „Dneska jsem odlifroval už tři takový a&#160;byly by mi všechny daly náramnou diškreci, kdyby si mohly sáhnout do kapsy… Jenomže, matičko, ono to jen tak nejde…“</p>
			<p class="MLP-text para-style-override-1">„Odneste mě, odneste mě!“ křičela Gervaisa. „Já odtud chci pryč!“</p>
			<p class="MLP-text para-style-override-1">„Heršoft, ale předtím se ještě musí něco takovýho malýho stát… Víte, šmik!“</p>
			<p class="MLP-text para-style-override-1">A&#160;významně si přejel prstem po krku. Potom se uchechtl, protože mu to připadlo jako dobrý vtip.</p>
			<p class="MLP-text para-style-override-1">Gervaisa pomalu vstala. Tak ani on pro ni nemůže nic udělat? Vrátila se jako beze smyslů do svého pokoje a&#160;vrhla se na hromádku slámy; litovala, že se najedla. Ach, namouduši, ta bída zabíjí příliš pomalu!</p>
		</div>
</body>
</html>