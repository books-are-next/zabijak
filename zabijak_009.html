<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="5">
    <meta name="apple-mobile-web-app-capable" content="yes">
    <title>5</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./zabijak_008.html">
    <link rel="next" href="./zabijak_010.html">
    <meta name="nb-order" content="5">
    <link rel="self" href="zabijak_009.html">
    <meta name="nb-identifier" content="zola-zabijak-45883d6">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="11725" data-nb-chars="70836">
    <nav role="doc-toc">
      <li><a href="zabijak_005.html">1</a></li>
      <li><a href="zabijak_006.html">2</a></li>
      <li><a href="zabijak_007.html">3</a></li>
      <li><a href="zabijak_008.html">4</a></li>
      <li><a href="zabijak_009.html">5</a></li>
      <li><a href="zabijak_010.html">6</a></li>
      <li><a href="zabijak_011.html">7</a></li>
      <li><a href="zabijak_012.html">8</a></li>
      <li><a href="zabijak_013.html">9</a></li>
      <li><a href="zabijak_014.html">10</a></li>
      <li><a href="zabijak_015.html">11</a></li>
      <li><a href="zabijak_016.html">12</a></li>
      <li><a href="zabijak_017.html">13</a></li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">5</span></h1>
        <section>
          <p class="chunk" data-nb-ref-number="2" data-nb-words="97" data-nb-chars="567"><span class="idea" data-nb-ref-number="2" id="idea2" data-nb-words="97" data-nb-chars="567">Zrovna v&nbsp;dubnovém kvartálu se&nbsp;odstěhovali z&nbsp;ulice Poissonnière také Bochovi a&nbsp;vzali si&nbsp;ve&nbsp;velkém činžáku ve&nbsp;Zlatnické ulici domov­nictví. Taková šťastná náhoda! Jednou z&nbsp;největších starostí Gervaisy&nbsp;– která si&nbsp;až&nbsp;dosud v&nbsp;tom svém bytečku v&nbsp;Nové ulici tak klidně žila bez domovnice&nbsp;– bylo, aby se&nbsp;nedostala pod nějakou zlou bábu, která by&nbsp;se&nbsp;s&nbsp;ní hádala kvůli každé kapce rozlité vody a&nbsp;kvůli každému bouchnutí dveřmi večer. Domovnice bývají taková banda! Ale s&nbsp;Bochovými to&nbsp;bude jedna radost. Znají se&nbsp;přece, a&nbsp;tak spolu vždycky vyjdou. Zkrátka bude to&nbsp;jako v&nbsp;rodině.</span></p>
          <p class="chunk" data-nb-ref-number="3" data-nb-words="171" data-nb-chars="1034"><span class="idea" data-nb-ref-number="3" id="idea3" data-nb-words="171" data-nb-chars="1034">V&nbsp;den, kdy krám najali a&nbsp;přišli podepsat nájemní smlouvu, cítila Gervaisa ve&nbsp;vysokém průjezdu, jak se&nbsp;jí&nbsp;svírá srdce. Tak tady bude teď bydlet, v&nbsp;tom domě, rozlehlém jako malé město pro sebe, kde se&nbsp;jako nekonečné ulice táhnou a&nbsp;křižují chodby a&nbsp;schodiště. Šedivé fasády s&nbsp;okny plnými hadrů sušících se&nbsp;na&nbsp;slunci, kalně osvětlený dvůr s&nbsp;propadlou dlažbou jako někde na&nbsp;náměstí, pracovní ruch, ozývající se&nbsp;uvnitř za&nbsp;těmi zdmi, to&nbsp;všechno v&nbsp;ní vyvolávalo velké rozčilení; na&nbsp;jedné straně radost, že&nbsp;se&nbsp;jí&nbsp;konečně podařilo uskutečnit dávný sen, a&nbsp;na druhé straně strach, že&nbsp;možná neuspěje a&nbsp;že podlehne v&nbsp;tom nesmírném boji proti hladu, jehož tep tu&nbsp;cítila. Při tom bušení a&nbsp;svištění zámečnických kladiv a&nbsp;truhlářských hoblíků v&nbsp;přízemních dílnách se&nbsp;najednou Gervaise zdálo, že&nbsp;podniká něco příliš odvážného, že&nbsp;se&nbsp;vrhá přímo mezi kola nějakého obrovského stroje v&nbsp;plném chodu. Voda z&nbsp;barvírny, vytékající stružkou v&nbsp;průjezdě, měla toho dne světlounce brčálovou barvu. Gervaisa ji&nbsp;s&nbsp;úsměvem překročila; viděla v&nbsp;té barvě dobré znamení.</span></p>
          <p class="chunk" data-nb-ref-number="4" data-nb-words="173" data-nb-chars="1037"><span class="idea" data-nb-ref-number="4" id="idea4" data-nb-words="173" data-nb-chars="1037">S&nbsp;domácím měli schůzku přímo u&nbsp;Bochových ve&nbsp;vrátnici. Pan Marescot, majitel velkého nožířství z&nbsp;rue de&nbsp;la&nbsp;Paix, chodíval kdysi po&nbsp;městě jako pouliční šlejfíř. Dnes prý má&nbsp;stužku Čestné legie a&nbsp;nestyděl se&nbsp;za&nbsp;své obrovské ruce bývalého dělníka. Jeho největší radostí bylo sbírat od&nbsp;nájemníků nože a&nbsp;nůžky a&nbsp;jen tak pro vlastní potěšení je&nbsp;sám brousit. Říkalo se, že&nbsp;nezpychl, protože sedával celé hodiny u&nbsp;domovníků ve&nbsp;svých domech a&nbsp;přehlížel tam, schovaný v&nbsp;přítmí vrátnice, účty. Tam také vyřizoval všechny záležitosti s&nbsp;nájemníky. Coupaeuovi ho&nbsp;zastihli, jak sedí za&nbsp;umaštěným stolem paní Bochové a&nbsp;poslouchá její stížnosti, jak ta&nbsp;švadlena z&nbsp;druhého patra na&nbsp;schodišti A&nbsp;nezaplatila nájemné a&nbsp;ještě při tom řekla velmi sprosté slovo. Když podepsali smlouvu, podal domácí klempíři ruku. Má&nbsp;prý dělníky rád. Sám se&nbsp;kdysi také nadřel, ale každý prý se&nbsp;může vypracovat jako on. Přepočítal dvě stě padesát franků za&nbsp;první dva kvartály a&nbsp;zastrčil je&nbsp;do&nbsp;bezedné kapsy; pak se&nbsp;rozpovídal o&nbsp;svém životě a&nbsp;ukázal vyznamenání, kam až&nbsp;to&nbsp;dotáhl.</span></p>
          <p class="chunk" data-nb-ref-number="5" data-nb-words="260" data-nb-chars="1571"><span class="idea" data-nb-ref-number="5" id="idea5" data-nb-words="260" data-nb-chars="1571">Přesto bylo Gervaise pořád trochu trapně, když viděla chování Bochových. Tvářili se, jako by&nbsp;ji&nbsp;ani neznali. Obskakovali pana domácího, div se&nbsp;mu&nbsp;neklaněli až&nbsp;k&nbsp;zemi, hltali jeho slova a&nbsp;přikyvovali ke&nbsp;všemu na&nbsp;souhlas. Paní Bochová rázně vyšla ven a&nbsp;odehnala houf dětí, které se&nbsp;ráchaly kolem vodovodu; z&nbsp;kohoutku, naplno otevřeného, vytékala voda proudem na&nbsp;dlažbu. Když se&nbsp;vracela přes dvůr, upjatě a&nbsp;přísně potřásající sukněmi, rozhlédla se&nbsp;pomalu po&nbsp;všech oknech, jako by&nbsp;se&nbsp;chtěla přesvědčit, že&nbsp;je&nbsp;v&nbsp;domě všechno v&nbsp;pořádku; přitom se&nbsp;sebevědomě ušklíbla, jako by&nbsp;chtěla ukázat, že&nbsp;si&nbsp;je&nbsp;vědoma své moci, když má&nbsp;teď pod sebou tři sta partají. Boche znovu zavedl řeč na&nbsp;švadlenu z&nbsp;druhého patra; soudil, že&nbsp;by&nbsp;se&nbsp;měla vyhodit. Počítal, kolik kvartálů je&nbsp;už&nbsp;dlužna, a&nbsp;tvářil se&nbsp;důležitě jako zemský hejtman, který nepřipustí, aby se&nbsp;za&nbsp;jeho vlády dělo něco nepřístojného. Pan Marescot s&nbsp;výpovědí souhlasil, ale chtěl počkat až&nbsp;do&nbsp;pololetí. Je&nbsp;to&nbsp;prý kruté vyhodit lidi na&nbsp;dlažbu, a&nbsp;především domácí z&nbsp;toho nemá ani krejcar užitku. Gervaise přeběhl mráz po&nbsp;zádech, protože ji&nbsp;napadlo, jestli by&nbsp;ji&nbsp;také jednou takhle vyhodili na&nbsp;ulici, kdyby ji&nbsp;potkalo podobné neštěstí a&nbsp;nemohla zaplatit činži. V&nbsp;zakouřené vrátnici, zastavěné černým nábytkem, bylo vlhko a&nbsp;zsinalé příšeří jako ve&nbsp;sklepě. U&nbsp;okna padalo jediné světlo na&nbsp;krejčovský stůl, na&nbsp;němž se&nbsp;povaloval starý svrchník k&nbsp;obrácení. Zrzavá Pavlínka, čtyřletá dceruška Bochových, seděla na&nbsp;zemi a&nbsp;rozšafně se&nbsp;dívala, jak se&nbsp;na&nbsp;kamínkách dusí kus telecího, celá blažená z&nbsp;toho, jak ji&nbsp;oblévají čpavé kuchyňské pachy.</span></p>
          <p class="chunk" data-nb-ref-number="6" data-nb-words="207" data-nb-chars="1178"><span class="idea" data-nb-ref-number="6" id="idea6" data-nb-words="207" data-nb-chars="1178">Pan Marescot už&nbsp;podával klempíři ruku na&nbsp;rozloučenou, když se&nbsp;Coupeau zmínil o&nbsp;opravách a&nbsp;připomněl domácímu jeho ústní slib, že&nbsp;si&nbsp;o&nbsp;tom ještě pohovoří. Ale domácí se&nbsp;rozčilil. On&nbsp;mu&nbsp;přece nic takového neslíbil! A&nbsp;v&nbsp;krámech se&nbsp;ostatně o&nbsp;opravy nikdy nestará domácí! Nakonec však přece jen svolil, že&nbsp;se&nbsp;tam s&nbsp;nimi a&nbsp;s&nbsp;Bochovými podívá. Když se&nbsp;niťař odstěhoval, odvezl si&nbsp;s&nbsp;sebou všechno zařízení, pulty i&nbsp;regály. V&nbsp;holém krámu bylo tím víc vidět zčernalý strop a&nbsp;popraskané stěny, z&nbsp;nichž visely cáry starých zašlých tapet. A&nbsp;v&nbsp;prázdných místnostech, kde se&nbsp;všechno rozléhalo, se&nbsp;rozpoutala zuřivá hádka. Pan Marescot křičel, že&nbsp;to&nbsp;je&nbsp;přece starost každého obchodníka, jak si&nbsp;svůj krám zařídí; vždyť to&nbsp;by&nbsp;nakonec takový obchodník mohl chtít všude samé zlato, a&nbsp;to on&nbsp;jako domácí nemůže, dávat všude zlato. Pak vykládal, jak si&nbsp;sám zařizoval svůj vlastní obchod v&nbsp;rue de&nbsp;la&nbsp;Paix a&nbsp;jak ho&nbsp;to&nbsp;stálo přes dvacet tisíc franků. Gervaisa s&nbsp;ženskou neústupností opakovala stále stejný argument, který se&nbsp;jí&nbsp;zdál nezvratný: v&nbsp;bytě by&nbsp;přece domácí dal vylepit nové tapety, ne? A&nbsp;proč by&nbsp;se&nbsp;krám neměl považovat také za&nbsp;byt? Nechce na&nbsp;něm nic jiného než vybílit strop a&nbsp;dát nové tapety.</span></p>
          <p class="chunk" data-nb-ref-number="7" data-nb-words="101" data-nb-chars="635"><span class="idea" data-nb-ref-number="7" id="idea7" data-nb-words="101" data-nb-chars="635">Boche při tom zachovával neproniknutelný a&nbsp;důstojný obličej. Točil se&nbsp;dokola, díval se&nbsp;nahoru, a&nbsp;neříkal nic. Marně na&nbsp;něho Coupeau mrkal; Boche se&nbsp;tvářil, jako by&nbsp;svého velkého vlivu na&nbsp;pana domácího nechtěl zneužívat. Nakonec se&nbsp;mu&nbsp;však přece jen cosi pohnulo v&nbsp;obličeji, zdrženlivě se&nbsp;pousmál a&nbsp;pokýval hlavou. V&nbsp;té chvíli zrovna pan Marescot s&nbsp;nanejvýš pohoršenou a&nbsp;nešťastnou tváří Gervaise konečně povolil, roztahuje všech deset prstů v&nbsp;křečovitém gestu lakomce, kterému chtějí vyrvat jeho zlato; slíbil Gervaise ten strop a&nbsp;tapety, ovšem pod podmínkou, že&nbsp;polovinu tapet zaplatí ona. Nato hned odešel, nechtěl už&nbsp;o&nbsp;ničem slyšet.</span></p>
          <p class="chunk" data-nb-ref-number="8" data-nb-words="110" data-nb-chars="623"><span class="idea" data-nb-ref-number="8" id="idea8" data-nb-words="110" data-nb-chars="623">A&nbsp;když zůstal Boche s&nbsp;Coupeauovými sám, začal je&nbsp;poplácávat po&nbsp;ramenou; najednou byl ztělesněná srdečnost. To&nbsp;se&nbsp;jim to&nbsp;povedlo, co? Nebýt jeho, neměli by&nbsp;ani tapety, ani strop. Přece si&nbsp;všimli, jak po&nbsp;něm domácí po&nbsp;očku pokukoval a&nbsp;jak se&nbsp;najednou rozhodl, až&nbsp;teprve když viděl, že&nbsp;se&nbsp;Boche usmívá? Pak jim důvěrně svěřil, že&nbsp;skutečným pánem v&nbsp;domě je&nbsp;on. On&nbsp;rozhoduje o&nbsp;výpovědích, pronajímá byty jen těm lidem, kteří se&nbsp;mu&nbsp;zamlouvají, vybírá nájemné a&nbsp;nechává si&nbsp;je&nbsp;někdy i&nbsp;čtrnáct dní ležet v&nbsp;prádelníku. Večer poslali Coupeauovi Bochovým dvě láhve vína, aby se&nbsp;jim odvděčili. To&nbsp;se&nbsp;přece sluší, poslat jim za&nbsp;to&nbsp;dárek.</span></p>
          <p class="chunk" data-nb-ref-number="9" data-nb-words="128" data-nb-chars="785"><span class="idea" data-nb-ref-number="9" id="idea9" data-nb-words="128" data-nb-chars="785">Hned v&nbsp;pondělí se&nbsp;řemeslníci pustili do&nbsp;krámu. Zvlášť koupě tapet byla velkou událostí. Gervaisa chtěla šedivý papír s&nbsp;modrými květy, aby byly stěny světlé a&nbsp;veselé. Boche jí&nbsp;nabídl, ať&nbsp;jde s&nbsp;ním a&nbsp;vybere si&nbsp;sama. Ale má&nbsp;prý výslovně přikázáno od&nbsp;domácího, že&nbsp;papír nesmí stát více než pětasedmdesát centimů svitek. Vybírali u&nbsp;obchodníka skoro hodinu; pradlena se&nbsp;pořád vracela k&nbsp;jednomu moc hezkému květovanému vzorku, který stál devadesát centimů, a&nbsp;byla z&nbsp;toho zoufalá, protože levnější papíry jí&nbsp;připadaly hrozně ošklivé. Nakonec jí&nbsp;domovník povolil; nějak už&nbsp;to&nbsp;prý zařídí, bude třeba počítat o&nbsp;svitek víc, když to&nbsp;nepůjde jinak. A&nbsp;Gervaisa na&nbsp;zpáteční cestě koupila pro Pavlínku koláče. Nechtěla zůstat nikomu nic dlužna, ať&nbsp;lidé vidí, že&nbsp;se&nbsp;vždycky vyplácí prokazovat jí&nbsp;ochotu.</span></p>
          <p class="chunk" data-nb-ref-number="10" data-nb-words="280" data-nb-chars="1700"><span class="idea" data-nb-ref-number="10" id="idea10" data-nb-words="280" data-nb-chars="1700">Krámek měl být hotov za&nbsp;čtyři dny. Ale práce trvala tři neděle. Původně měli v&nbsp;úmyslu lak na&nbsp;dveřích a&nbsp;na výloze jen umýt louhem, ale starý nátěr, původně hnědočervený, byl tak zašlý a&nbsp;smutný, že&nbsp;se&nbsp;Gervaisa nechala přemluvit a&nbsp;dala natřít celý krám světlemodře se&nbsp;žlutým proužkem na&nbsp;krajích. A&nbsp;tak opravy nebraly konce. Coupeau, který ještě nepracoval, se&nbsp;chodil od&nbsp;časného rána dívat, jak to&nbsp;pokračuje. Boche vždycky nechal kabát nebo kalhoty, na&nbsp;nichž opravoval knoflíkové dírky, a&nbsp;šel také dohlédnout na&nbsp;řemeslníky. Oba tam pak celý dlouhý den s&nbsp;rukama za&nbsp;zády postávali nad dělníky, kouřili, plivali a&nbsp;posuzovali každé máchnutí štětkou. Pronášeli nekonečné a&nbsp;hluboké úvahy nad každým hřebíkem, který se&nbsp;měl vytáhnout. Malíři, dva rozšafní hromotluci a&nbsp;dobráci, každou chvíli slézali ze&nbsp;štaflí, přišli se&nbsp;k&nbsp;nim postavit doprostřed krámu, dali se&nbsp;s&nbsp;nimi do&nbsp;řeči, a&nbsp;všichni tak celé hodiny pokyvovali hlavami a&nbsp;dívali se&nbsp;na&nbsp;rozdělanou práci. Strop byl obílen dost brzo. Ale lakování nebralo konce. Pořád to&nbsp;nechtělo schnout. Kolem deváté hodiny se&nbsp;vždycky objevili lakýrníci, postavili plechovky s&nbsp;barvami do&nbsp;kouta, podívali se, jestli už&nbsp;je&nbsp;to&nbsp;suché, a&nbsp;zmizeli; pak už&nbsp;se&nbsp;hned tak neukázali. Buďto šli na&nbsp;oběd, nebo šli dodělat nějaký melouch vedle do&nbsp;Myrhové ulice. Jindy zas Coupeau odvedl celou partu někam na&nbsp;skleničku; domovníka, malíře a&nbsp;všechny kamarády, které cestou sebrali. A&nbsp;zas bylo odpoledne pryč. Gervaisa už&nbsp;myslela, že&nbsp;vyletí z&nbsp;kůže. Ale najednou bylo všechno ve&nbsp;dvou dnech hotovo, výloha nalakována, tapety vylepeny a&nbsp;všechno smetí naloženo na&nbsp;káru. Dělníci s&nbsp;tím zatočili, jako kdyby to&nbsp;byla hračka, hvízdali si&nbsp;k&nbsp;tomu na&nbsp;štaflích a&nbsp;zpívali, až&nbsp;lidem po&nbsp;celé čtvrti zaléhaly uši.</span></p>
          <p class="chunk" data-nb-ref-number="11" data-nb-words="214" data-nb-chars="1412"><span class="idea" data-nb-ref-number="11" id="idea11" data-nb-words="214" data-nb-chars="1412">Nastěhovali se&nbsp;hned. První dny měla Gervaisa, když se&nbsp;vracívala přes ulici z&nbsp;nákupu, radost jako dítě. Zůstávala stát a&nbsp;usmívala se&nbsp;na&nbsp;svůj nový domov. Už&nbsp;zdálky na&nbsp;ni&nbsp;svítil její krám uprostřed černé řady ostatních zašlých výloh a&nbsp;vesele se&nbsp;vyjímal s&nbsp;novou bleděmodrou firmou, na&nbsp;níž bylo velkými žlutými písmeny namalováno: <em>Prádelna jemného prádla</em>. Ve&nbsp;výkladní skříni, zatažené vzadu mušelínovými záclonkami a&nbsp;vyložené modrým papírem, aby lépe vynikla bělost prádla, byly vystaveny pánské košile a&nbsp;ženské čepečky, pověšené za&nbsp;pentle na&nbsp;mosazných drátech. Krám jí&nbsp;v&nbsp;té blankytně modré barvě připadal moc hezký. A&nbsp;uvnitř také všechno modré; tapety s&nbsp;napodobeným květovaným vzorem à la&nbsp;Pompadour znázorňovaly mřížkované loubí, po&nbsp;němž se&nbsp;vinuly svlačce; pracovní stůl, veliká deska, zabírající dvě třetiny místnosti a&nbsp;přikrytá tlustou pokrývkou, byl obrouben kretonovou záclonkou s&nbsp;modrým květovaným vzorem, aby se&nbsp;zakryly podstavce. Gervaisa se&nbsp;pokaždé posadila na&nbsp;stoličku, spokojeně si&nbsp;oddechla a&nbsp;blaženě se&nbsp;rozhlížela, jak je&nbsp;tu&nbsp;všude čisto; mohla oči nechat na&nbsp;nářadí, lesknoucím se&nbsp;novotou. Ale její první pohled patřil vždycky strojovému zařízení, železným kamnům, na&nbsp;nichž se&nbsp;mohlo hřát najednou deset žehliček, srovnaných kolem ohniště na&nbsp;nakloněných deskách. Každou chvíli si&nbsp;klekala na&nbsp;zem a&nbsp;prohlížela kamna v&nbsp;ustavičném strachu, aby nepraskla, kdyby tam ta&nbsp;hloupá učednice nacpala příliš mnoho koksu.</span></p>
          <p class="chunk" data-nb-ref-number="12" data-nb-words="79" data-nb-chars="476"><span class="idea" data-nb-ref-number="12" id="idea12" data-nb-words="79" data-nb-chars="476">Byt za&nbsp;krámem byl velmi slušný. Coupeauovi spali v&nbsp;prvním pokoji, kde se&nbsp;také vařilo a&nbsp;jedlo. Vzadu tam byly dveře do&nbsp;dvora. Nana měla postýlku v&nbsp;pokoji napravo, velké komoře, osvětlené kulatým okénkem u&nbsp;stropu. Štěpán, ten spal v&nbsp;pokoji nalevo, kde se&nbsp;na&nbsp;podlaze ustavičně povalovaly obrovské hromady špinavého prádla. Přesto měl byt jednu závadu, a&nbsp;Coupeaovi si&nbsp;to&nbsp;zpočátku nechtěli přiznat: zdi se&nbsp;totiž potily vlhkostí a&nbsp;od tří hodin odpoledne už&nbsp;tam nebylo kloudně vidět.</span></p>
          <p class="chunk" data-nb-ref-number="13" data-nb-words="106" data-nb-chars="641"><span class="idea" data-nb-ref-number="13" id="idea13" data-nb-words="106" data-nb-chars="641">Ve&nbsp;čtvrti vzbudil nový krám velký rozruch. Lidé si&nbsp;povídali, že&nbsp;se&nbsp;Coupeauovi ukvapili a&nbsp;že si&nbsp;na&nbsp;tom zlámou vaz. Utratili opravdu celých pět set franků od&nbsp;Goujetových jenom na&nbsp;zařízení a&nbsp;nenechali si&nbsp;ani na&nbsp;čtrnáct dní na&nbsp;živobytí, jak si&nbsp;původně předsevzali. Ten den ráno, kdy Gervaisa poprvé otevřela, měla v&nbsp;peněžence rovných šest franků. Ale neměla strach, zákazníci se&nbsp;jen hrnuli a&nbsp;vypadalo to, že&nbsp;obchod půjde velmi dobře. Za&nbsp;týden, v&nbsp;sobotu, strávila před spaním dvě hodiny samým počítáním na&nbsp;kousku papíru. A&nbsp;potom s&nbsp;rozzářeným obličejem vzbudila Coupeaua, protože mu&nbsp;musila říci, že&nbsp;mohou vydělat veliké peníze, když budou rozumní.</span></p>
          <p class="chunk" data-nb-ref-number="14" data-nb-words="36" data-nb-chars="208"><span class="idea" data-nb-ref-number="14" id="idea14" data-nb-words="36" data-nb-chars="208">„To se&nbsp;ten můj bratr dočkal pěkných věcí za&nbsp;to, že&nbsp;je&nbsp;takový trouba!“ rozkřikovala paní Lorilleuxová po&nbsp;celé Zlatnické ulici. „To ještě tak namouduši chybělo, aby se&nbsp;ta&nbsp;pajda spustila! Však na&nbsp;to&nbsp;vypadá, ne?“</span></p>
          <p class="chunk" data-nb-ref-number="15" data-nb-words="90" data-nb-chars="571"><span class="idea" data-nb-ref-number="15" id="idea15" data-nb-words="90" data-nb-chars="571">Lorilleuxovi se&nbsp;s&nbsp;Gervaisou rozhněvali na&nbsp;smrt. Už&nbsp;když se&nbsp;krám opravoval, div nepukli zlostí; sotva uviděli zdálky malíře, přešli vždycky na&nbsp;druhou stranu a&nbsp;domů se&nbsp;vraceli se&nbsp;zaťatými zuby. Taková bůhvíjaká ženská, a&nbsp;modrý krám, jestlipak to, prosím, není urážka pro poctivé lidi! A&nbsp;hned druhý den, když učednice vychrstla hrnek škrobu právě ve&nbsp;chvíli, kdy Lorilleuxová vycházela z&nbsp;domu, vzbouřila zlatnice celou ulici, že&nbsp;prý švagrová schválně navádí dělnice, aby ji&nbsp;urážely. Tím byly veškeré styky nadobro přerušeny, a&nbsp;když se&nbsp;potkali, měřili se&nbsp;jen zuřivými pohledy.</span></p>
          <p class="chunk" data-nb-ref-number="16" data-nb-words="54" data-nb-chars="320"><span class="idea" data-nb-ref-number="16" id="idea16" data-nb-words="54" data-nb-chars="320">„Tak, tak, pěkné živobytí!“ rozhlašovala Lorilleuxová. „Však my&nbsp;víme, odkud ona sebrala peníze na&nbsp;ten svůj krám! Vydělala si&nbsp;je&nbsp;s&nbsp;tím kovářem… Však to&nbsp;je&nbsp;taky pěkná společnost, ti&nbsp;lidi! Táta si&nbsp;jim sám uřezal hlavu kudlou, aby ušetřil práci katovi. Nebo prostě něco takového, ale na&nbsp;každý pád to&nbsp;byla nechutná historie!“</span></p>
          <p class="chunk" data-nb-ref-number="17" data-nb-words="76" data-nb-chars="452"><span class="idea" data-nb-ref-number="17" id="idea17" data-nb-words="76" data-nb-chars="452">Pomlouvala otevřeně Gervaisu, že&nbsp;se&nbsp;válí s&nbsp;Goujetem. Vymýšlela si&nbsp;a&nbsp;tvrdila, že&nbsp;je&nbsp;přistihla jednou večer spolu na&nbsp;lavičce na&nbsp;bulváru. Při pomyšlení na&nbsp;ten poměr a&nbsp;na to, jakých rozkoší při tom švagrová musí užívat, měla jen ještě větší vztek, jako každá ošklivá počestná žena. Den co&nbsp;den vyslovovala svou nejskrytější myšlenku, která jí&nbsp;ustavičně ležela na&nbsp;srdci: „Co jenom na&nbsp;ní&nbsp;ti&nbsp;mužští vidí, na&nbsp;takovém mrzákovi? Mám snad takové úspěchy třeba já?“</span></p>
          <p class="chunk" data-nb-ref-number="18" data-nb-words="189" data-nb-chars="1076"><span class="idea" data-nb-ref-number="18" id="idea18" data-nb-words="189" data-nb-chars="1076">A&nbsp;klepy se&nbsp;sousedkami nebraly konce. Vykládala všechno pěkně od&nbsp;začátku. Hned o&nbsp;svatbě prý se&nbsp;jí&nbsp;to&nbsp;nelíbilo a&nbsp;byla tam jen proto, že&nbsp;musela. Však ona má&nbsp;čuch a&nbsp;už tenkrát věděla, jak tohleto skončí. Ale potom na&nbsp;ni&nbsp;byla ta&nbsp;pajda jak máslo, tak se&nbsp;dokázala přetvařovat, že&nbsp;s&nbsp;manželem namouduši už&nbsp;jenom z&nbsp;ohledů ke&nbsp;Coupeauovi nemohli odmítnout a&nbsp;šli Naně za&nbsp;kmotry, i&nbsp;když je&nbsp;ty&nbsp;křtiny stály spoustu peněz. Ale teď, kdyby ta&nbsp;pajda třeba umírala a&nbsp;potřebovala skleničku vody, ona, Lorilleuxová, jí&nbsp;ji&nbsp;nepodá, na&nbsp;to&nbsp;můžete vzít jed. Nemá prý ráda takovéhle drzé, darebné a&nbsp;nestydaté ženské. Nana, ta&nbsp;může vždycky přijít ke&nbsp;kmotříčkovi a&nbsp;kmotřičce, pokaždé ji&nbsp;rádi uvidí. Dítě přece za&nbsp;hříchy své mámy nemůže, ne? Coupeauovi, tomu ovšem radit nebudou. Na&nbsp;jeho místě by&nbsp;každý mužský takové nestydě pořádně nařezal a&nbsp;pak by&nbsp;ji&nbsp;posadil holou zadnicí do&nbsp;škopku se&nbsp;studenou vodou. Konečně je&nbsp;to&nbsp;jeho věc, ale oni na&nbsp;něm chtějí jen to, aby nenechal dělat hanbu rodině. Prokristapána, kdyby tak jí, Lorilleuxovou, přistihl manžel s&nbsp;mužským, ten by&nbsp;jí&nbsp;dal! Zapíchl by&nbsp;jí&nbsp;nůžky do&nbsp;břicha!</span></p>
          <p class="chunk" data-nb-ref-number="19" data-nb-words="129" data-nb-chars="800"><span class="idea" data-nb-ref-number="19" id="idea19" data-nb-words="129" data-nb-chars="800">Avšak Bochovi, přísní soudcové všech hádek v&nbsp;domě, s&nbsp;Loril­leuxovými nesouhlasili. Lorilleuxovi jsou sice řádní lidé, jen co&nbsp;je&nbsp;pravda, žijí spořádaně, pracují od&nbsp;rána do&nbsp;večera a&nbsp;nájemné platí přesně. Ale tohleto je&nbsp;u&nbsp;nich, upřímně řečeno, jenom vztek ze&nbsp;slepé závisti. Vždyť by&nbsp;si, prosím vás, pro krejcar dali vrtat koleno! Takoví krkouni hamižní to&nbsp;jsou a&nbsp;nic jiného. Schovávají láhev s&nbsp;vínem, když k&nbsp;nim někdo přijde, aby ho&nbsp;nemuseli pozvat na&nbsp;skleničku; nevědí ani, co&nbsp;je&nbsp;slušnost. Jednou pohostila Gervaisa Bochovy rybízovým likérem se&nbsp;sodovkou a&nbsp;popíjeli to&nbsp;zrovna ve&nbsp;vrátnici, když kolem šla paní Lorilleuxová; nesla se, jako kdyby spolkla pravítko, a&nbsp;přede dveřmi si&nbsp;schválně odplivla. Od&nbsp;té&nbsp;doby každou sobotu, když Bochová metla schody a&nbsp;chodby, nechávala u&nbsp;Lorilleuxů přede dveřmi smetí.</span></p>
          <p class="chunk" data-nb-ref-number="20" data-nb-words="81" data-nb-chars="479"><span class="idea" data-nb-ref-number="20" id="idea20" data-nb-words="81" data-nb-chars="479">„To se&nbsp;ví, pajda je&nbsp;cpe, ty&nbsp;žrouty!“ rozkřikovala pak paní Loril­leuxová. „Vždyť je&nbsp;to&nbsp;všechno jedna pakáž! Ale ať&nbsp;si&nbsp;se&nbsp;mnou nezahrávají! Půjdu si&nbsp;stěžovat domácímu… Včera jsem zas viděla, jak se&nbsp;ten svatoušek Boche otírá o&nbsp;sukně paní Gaudronové. Lízt za&nbsp;starou ženskou, která má&nbsp;půl tuctu dětí, to&nbsp;už&nbsp;je&nbsp;vrchol vší ohavnosti, no&nbsp;nemám pravdu? Ještě jednou takovou nestydatost uvidím, a&nbsp;řeknu to&nbsp;starý Bochový, aby tomu svýmu pořádně nařezala… Bylo by&nbsp;aspoň trochu legrace, ne?“</span></p>
          <p class="chunk" data-nb-ref-number="21" data-nb-words="107" data-nb-chars="672"><span class="idea" data-nb-ref-number="21" id="idea21" data-nb-words="107" data-nb-chars="672">Maminka Coupeauová chodila dál do&nbsp;obou domácností, přitakávala oběma stranám, a&nbsp;dokonce ji&nbsp;teď častěji pozvali na&nbsp;večeři, protože ochotně vyslechla dceru i&nbsp;snachu, jeden večer tu&nbsp;a&nbsp;druhý večer zas onu. Paní Leratová teď ke&nbsp;Coupeauovým nechodila, protože se&nbsp;s&nbsp;pajdou nepohodla kvůli nějakému vojákovi, který své milé uřízl nos břitvou; zastávala se&nbsp;tenkrát toho vojáka a&nbsp;tvrdila, že&nbsp;takový skutek je&nbsp;důkazem vášnivé lásky, aniž to&nbsp;blíž vysvětlila. A&nbsp;potom vydráždila paní Lorilleuxovou ještě k&nbsp;většímu vzteku, když jí&nbsp;svěřila, že&nbsp;ji&nbsp;pajda přede všemi lidmi jinak nenazve než „kravská oháňka“. Namouduši, však prý ji&nbsp;teď už&nbsp;i&nbsp;Bochovi a&nbsp;sousedé běžně říkají „kravská oháňka“.</span></p>
          <p class="chunk" data-nb-ref-number="22" data-nb-words="509" data-nb-chars="3348"><span class="idea" data-nb-ref-number="22" id="idea22" data-nb-words="509" data-nb-chars="3348">Vzdor všem těm klepům a&nbsp;pomluvám stávala Gervaisa klidně a&nbsp;s&nbsp;úsměvem ve&nbsp;dveřích svého krámu a&nbsp;zdravila všechny známé přívětivým pokynem hlavy. Ráda tam vždy mezi žehlením odběhla na&nbsp;chvilku se&nbsp;postavit a&nbsp;usmívala se&nbsp;na&nbsp;celou ulici s&nbsp;pýchou obchodníka, který má&nbsp;vlastní kousek chodníku. Patřila jí&nbsp;celá Zlatnická ulice, i&nbsp;sousední ulice, celá čtvrť jí&nbsp;patřila. Kdykoliv vystrčila hlavu, jen tak jak byla v&nbsp;bílé halence, s&nbsp;holými pažemi a&nbsp;plavými vlasy, od&nbsp;pracovního zápalu trochu rozcuchanými, rozhlédla se&nbsp;hned napravo i&nbsp;nalevo, na&nbsp;oba konce ulice, jako by&nbsp;jediným pohledem chtěla přehlédnout všechny chodce i&nbsp;domy, celou dlažbu oblohu. Nalevo se&nbsp;liduprázdná Zlatnická ulice táhla klidně do&nbsp;dálky a&nbsp;vytvářela venkovské zátiší, kde ženské potichu rozprávěly před vraty; ale napravo, hned pár kroků odtud, se&nbsp;rozléhalo hrčení povozů a&nbsp;nepřetržité hlučení chodců z&nbsp;ulice Poissonnière; chvílemi sílící, chvílemi zas slábnoucí ruch tvořil na&nbsp;tomto konci významnou křižovatku spěchajícího davu. Gervaisa měla ráda tu&nbsp;ulici, drkotání vozů na&nbsp;hrubém křivolakém dláždění, tlačenici chodců na&nbsp;úzkých chodnících, přerušovaných tu&nbsp;a&nbsp;tam štěrkovaným svahem před vraty průjezdů. Tři metry stružky před jejím krámem nabývaly obrovské důležitosti a&nbsp;připadaly jí&nbsp;jako široká řeka; chtěla ji&nbsp;mít pěkně čistou, tu&nbsp;podivnou proměnlivou řeku, jejíž vody se&nbsp;mezi okolním černým blátem skvěly nejkrásnějšími barvami, jak se&nbsp;právě zamanulo barvírně. Kromě toho Gervaisa pozorovala se&nbsp;zájmem i&nbsp;sousední krámy: velké hokynářství s&nbsp;výlohou plnou sušených švestek, přikrytých hustou sítí, obchod s&nbsp;prádlem a&nbsp;pleteným zbožím pro dělníky, před nímž se&nbsp;při každém závanu větru klátily ve&nbsp;vzduchu modráky a&nbsp;dělnické kazajky, visící s&nbsp;roztaženými rukávy a&nbsp;nohavicemi. U&nbsp;zelinářky a&nbsp;prodavačky drobů vídala, jak na&nbsp;rohu pultu klidně předou krásné vypasené kočky. Sousedka uhlířka, paní Vigourouxová, jí&nbsp;odpovídala na&nbsp;pozdrav; byla to&nbsp;malá tlustá ženská s&nbsp;umouněným obličejem, oči jí&nbsp;jen svítily a&nbsp;věčně postávala před krámem, ukrádala pánubohu čas a&nbsp;bavila se&nbsp;s&nbsp;mužskými; výlohu měla kolem dokola pomalovanou dřevěnými poleny na&nbsp;tmavohnědém podkladě, takže zdálky vypadal celý ten složitý obrazec jako venkovský srub. Sousedky z&nbsp;druhé strany, paní Cudorgeová s&nbsp;dcerou, majitelky obchodu s&nbsp;deštníky, se&nbsp;nikdy venku neukazovaly; jejich výklad byl temný a&nbsp;dveře, ozdobené dvěma pestře nalakovanými plechovými slunečníky, byly stále zavřené. Než se&nbsp;vrátila zpátky do&nbsp;krámu, nezapomněla se&nbsp;Gervaisa nikdy podívat naproti na&nbsp;vysokou bílou zeď bez oken, do&nbsp;níž vedla dole obrovská široká vrata; jimi bylo vidět plápolající kovářskou výheň ve&nbsp;dvoře, plném všelijakých vozů a&nbsp;vozíků, jejichž oje trčely do&nbsp;výše. Na&nbsp;zdi bylo velkými písmeny napsáno Kovářství a&nbsp;kolem byly do&nbsp;věnce přibité podkovy. Celý den tam zvonila kladiva na&nbsp;kovadlině a&nbsp;houfy odletujících jisker ozařovaly kalné přítmí dvora. Dole u&nbsp;zdi, v&nbsp;krámku, který nebyl větší než skříň, mezi železářstvím a&nbsp;prodavačkou smažených brambor, sedával hodinář, starý pán v&nbsp;šosatém kabátě, vždycky jako ze&nbsp;škatulky, a&nbsp;ustavičně se&nbsp;drobounkými nástroji vrtal v&nbsp;hodinách u&nbsp;pracovního stolku, na&nbsp;němž pod skleněnými poklopy ležely všelijaké jemné a&nbsp;choulostivé součástky. Za&nbsp;ním viselo vždy několik tuctů maličkých kukačkových hodin a&nbsp;všechny najednou vesele tikaly do&nbsp;bezútěšné špíny černé ulice a&nbsp;do pravidelných úderů kovářských kladiv.</span></p>
          <p class="chunk" data-nb-ref-number="23" data-nb-words="309" data-nb-chars="1834"><span class="idea" data-nb-ref-number="23" id="idea23" data-nb-words="309" data-nb-chars="1834">Po&nbsp;celé čtvrti se&nbsp;soudilo, že&nbsp;je&nbsp;Gervaisa moc milá ženská. Jistě si&nbsp;na&nbsp;ní&nbsp;pomlouvačně jazyky také smlsly, ale všichni museli shodně uznat, že&nbsp;má&nbsp;hezké velké oči, pěknou malou pusinku a&nbsp;krásné bílé zuby. Zkrátka že&nbsp;je&nbsp;to&nbsp;hezká blondýnka a&nbsp;že by&nbsp;se&nbsp;mohla počítat mezi největší krasavice, nebýt té&nbsp;její nešťastné nohy. Bylo jí&nbsp;teď osmadvacet a&nbsp;trochu ztloustla. Jemné rysy v&nbsp;obličeji se&nbsp;jí&nbsp;zakulatily a&nbsp;pohyby měla pomalé a&nbsp;spokojené. Vydržela teď nečinně na&nbsp;židli, než se&nbsp;jí&nbsp;ohřeje žehlička, neurčitě se&nbsp;usmívala a&nbsp;obličej měla zaplavený labužnickou spokojeností. Stávala se&nbsp;z&nbsp;ní požitkářka, to&nbsp;říkal každý; ale nebyla to&nbsp;u&nbsp;ní žádná ošklivá neřest, naopak. Když si&nbsp;na&nbsp;to&nbsp;člověk vydělá, proč by&nbsp;si&nbsp;nedopřál sem tam něco dobrého na&nbsp;zub? To&nbsp;by&nbsp;přece byl hloupý, kdyby jedl slupky z&nbsp;brambor. Tím spíš, že&nbsp;pořád pracovala jako kat a&nbsp;mohla se&nbsp;ztrhat, jen aby vyhověla stálým zákazníkům; někdy dělala sama i&nbsp;v&nbsp;noci při zavřených okenicích, když práce pospíchala. Ve&nbsp;čtvrti se&nbsp;říkalo, že&nbsp;má&nbsp;z&nbsp;pekla štěstí; nač sáhne, všechno se&nbsp;jí&nbsp;daří. Prala pro celý dům, pro pana Madiniera, pro slečnu Remanjouovou, pro Bochovy. Přebrala do­konce své bývalé zaměstnavatelce, paní Fauconnierové, některé pařížské paničky bydlící v&nbsp;ulici Faubourg-Poissonnière. Hned po&nbsp;prvních čtrnácti dnech musela přibrat dvě dělnice, paní Putoisovou a&nbsp;velkou Klementu, tu, co&nbsp;tu&nbsp;kdysi bydlela v&nbsp;šestém poschodí. Spolu s&nbsp;učednicí, malou šilhavou Augustinou, šerednou jako chuďasova zadnice, měla tedy už&nbsp;v&nbsp;krámě tři osoby. Jiné ženské by&nbsp;se&nbsp;byla nad takovým nenadálým úspěchem už&nbsp;jistě zatočila hlava. Nikdo jí&nbsp;nemohl zazlívat, když si&nbsp;v&nbsp;pondělí dopřála trochu dobrého jídla po&nbsp;té&nbsp;týdenní dřině. Však to&nbsp;také měla zapotřebí, stala by&nbsp;se&nbsp;z&nbsp;ní mátoha a&nbsp;košile by&nbsp;se&nbsp;musely žehlit samy, kdyby si&nbsp;tu&nbsp;a&nbsp;tam nenacpala břicho nějakou dobrotou, na&nbsp;kterou se&nbsp;jí&nbsp;zrovna sbíhaly sliny.</span></p>
          <p class="chunk" data-nb-ref-number="24" data-nb-words="164" data-nb-chars="957"><span class="idea" data-nb-ref-number="24" id="idea24" data-nb-words="164" data-nb-chars="957">Nikdy nebyla Gervaisa tak laskavá jako teď. Byla hodná jako beránek a&nbsp;dobrá jako anděl. Kromě paní Lorilleuxové, které říkala „kravská oháňka“, aby se&nbsp;jí&nbsp;pomstila, byla ke&nbsp;každému nesmírně laskavá. Ve&nbsp;stavu příjemné malátnosti po&nbsp;dobrém obědě, když si&nbsp;vypila kávu, bývala zvlášť nakloněna všechno odpouštět. Jejím oblíbeným úslovím bylo: „Lidi si&nbsp;přece musejí navzájem odpouštět, ne? Jinak by&nbsp;žili jako divoši.“ Když jí&nbsp;někdo říkal, jaká je&nbsp;hodná, smávala se. To&nbsp;by&nbsp;tak ještě scházelo, aby byla zlá! Bránila se, že&nbsp;prý to&nbsp;není její zásluhou. Copak se&nbsp;nesplnily všechny její sny? Může si&nbsp;od&nbsp;života přát ještě něco víc? Vzpomínala, jak měla kdysi jediný ideál, tenkrát když se&nbsp;octla na&nbsp;ulici: pracovat, mít co&nbsp;jíst a&nbsp;kde bydlet, vychovat děti, nebýt bita a&nbsp;umřít ve&nbsp;vlastní posteli. A&nbsp;teď je&nbsp;ten její ideál o&nbsp;mnoho překonán. Má&nbsp;to&nbsp;všechno a&nbsp;ještě mnohem víc. Pokud jde o&nbsp;to, umřít ve&nbsp;vlastní posteli, žertem dodávala, s&nbsp;tím že&nbsp;počítá, ale co&nbsp;možná nejpozději.</span></p>
          <p class="chunk" data-nb-ref-number="25" data-nb-words="233" data-nb-chars="1299"><span class="idea" data-nb-ref-number="25" id="idea25" data-nb-words="233" data-nb-chars="1299">Hlavně na&nbsp;Coupeaua byla Gervaisa až&nbsp;příliš hodná. Nikdy jediné zlé slovo, nikdy si&nbsp;za&nbsp;jeho zády nepostěžovala. Klempíř začal konečně zas chodit do&nbsp;práce, a&nbsp;protože dělal zrovna na&nbsp;novostavbě až&nbsp;na&nbsp;druhém konci Paříže, dávala mu&nbsp;Gervaisa každé ráno dva franky na&nbsp;oběd, na&nbsp;kapku vína a&nbsp;na tabák. Jenže tak dvakrát do&nbsp;týdne Coupeau cestou někam zapadl, propil tam dva franky s&nbsp;některým kumpánem a&nbsp;vrátil se&nbsp;na&nbsp;oběd domů; nějakou povídačku si&nbsp;už&nbsp;vždycky vymyslel. Jednou dokonce nedošel ani daleko od&nbsp;domu, pozval Perka a&nbsp;další tři kumpány na&nbsp;nóbl žranici s&nbsp;hlemýždi, bifteky a&nbsp;drahým značkovým vínem do&nbsp;vinárny <em>U&nbsp;Kapucína</em> nedaleko brány Chapelle, a&nbsp;protože na&nbsp;to&nbsp;dva franky nestačily, poslal účet po&nbsp;číšníkovi a&nbsp;vzkázal jí, že&nbsp;tam zatím sedí v&nbsp;zástavě. Gervaisa se&nbsp;jen smála a&nbsp;pokrčila nad tím rameny. Co&nbsp;je&nbsp;na&nbsp;tom zlého, když se&nbsp;její muž trochu pobaví? Mužským se&nbsp;tu&nbsp;a&nbsp;tam musí dopřát volnost, když má&nbsp;být v&nbsp;domácnosti klid. Padne slovo, padne druhé a&nbsp;za chvíli by&nbsp;začaly padat rány. Vždyť člověk musí mít trochu pochopení. Coupeaua ještě ta&nbsp;noha pobolívá, a&nbsp;pak, on&nbsp;za&nbsp;to&nbsp;nemůže, to&nbsp;kamarádi ho&nbsp;vždycky svedou, a&nbsp;on přece musí dělat to, co&nbsp;druzí, jinak by&nbsp;vypadal jako trouba. Ostatně nestojí to&nbsp;ani za&nbsp;řeč, když někdy přijde trošku stříknutý, lehne si&nbsp;a&nbsp;za dvě hodiny už&nbsp;na&nbsp;něm není vůbec nic vidět.</span></p>
          <p class="chunk" data-nb-ref-number="26" data-nb-words="139" data-nb-chars="867"><span class="idea" data-nb-ref-number="26" id="idea26" data-nb-words="139" data-nb-chars="867">Mezitím přišla vedra. Jednou v&nbsp;červnu odpoledne, v&nbsp;sobotu, kdy práce zrovna pospíchala, nacpala Gervaisa sama plná kamna koksu; hřálo se&nbsp;na&nbsp;nich deset žehliček za&nbsp;hukotu komínové roury. V&nbsp;tuto hodinu se&nbsp;slunce opíralo přímo do&nbsp;výkladní skříně, rozžhavené paprsky se&nbsp;odrážely od&nbsp;chodníku a&nbsp;tančily po&nbsp;stropě krámu jako dlouhé měňavé pruhy; a&nbsp;ten prudký jas, namodralý odrazem papíru na&nbsp;policích a&nbsp;ve výkladě, vrhal na&nbsp;pracovní stůl oslňující světlo, jako by&nbsp;se&nbsp;sluneční paprsky prosívaly bílým prádlem. V&nbsp;krámě bylo dusno k&nbsp;zalknutí. Nechaly dveře do&nbsp;ulice otevřené, ale nezavanul sem ani větřík. Z&nbsp;prádla, visícího na&nbsp;mosazných drátech, se&nbsp;kouřilo a&nbsp;za necelé tři čtvrti hodiny bylo suché jako troud. Dlouhou chvíli už&nbsp;vládlo pod tíhou té&nbsp;výhně v&nbsp;krámě hluboké ticho, do&nbsp;něhož se&nbsp;ozývalo jen tlumené bouchání žehliček, přidušené tlustou pokrývkou, potaženou kalikem<sup id="fnref:1"><a href="#fn:1" class="footnote-ref" role="doc-noteref">1</a></sup>.</span></p>
          <p class="chunk" data-nb-ref-number="27" data-nb-words="13" data-nb-chars="100"><span class="idea" data-nb-ref-number="27" id="idea27" data-nb-words="13" data-nb-chars="100">„Namouduši, jestli se&nbsp;dneska neupečeme!“ promluvila Gervaisa. „Člověk by&nbsp;si&nbsp;nejradši svlékl košili!“</span></p>
          <p class="chunk" data-nb-ref-number="28" data-nb-words="90" data-nb-chars="542"><span class="idea" data-nb-ref-number="28" id="idea28" data-nb-words="90" data-nb-chars="542">Seděla na&nbsp;bobku nad velkou mísou a&nbsp;škrobila v&nbsp;ní prádlo. Měla na&nbsp;sobě bílou sukni a&nbsp;kazajku s&nbsp;vyhrnutými rukávy, která se&nbsp;jí&nbsp;svezla z&nbsp;ramen, takže měla paže i&nbsp;krk nahé; byla celá zrůžovělá a&nbsp;tak se&nbsp;potila, že&nbsp;se&nbsp;jí&nbsp;rozcuchané vlasy lepily v&nbsp;chomáčích na&nbsp;kůži. Pozorně namáčela do&nbsp;škrobu čepce, náprsenky mužských košil, celé spodničky a&nbsp;kanýry dámských spodních kalhot. Potom jednotlivé kusy svinovala a&nbsp;ukládala do&nbsp;čtverhranného koše; části košil a&nbsp;kalhot, které nebyly naškrobené, ještě předtím nakropila rukou namočenou do&nbsp;kbelíku s&nbsp;vodou.</span></p>
          <p class="chunk" data-nb-ref-number="29" data-nb-words="26" data-nb-chars="142"><span class="idea" data-nb-ref-number="29" id="idea29" data-nb-words="26" data-nb-chars="142">„Tenhle košík je&nbsp;pro vás, paní Putoisová,“ řekla zas. „Musíte si&nbsp;pospíšit, prosím vás. Hned to&nbsp;schne a&nbsp;za hodinu by&nbsp;se&nbsp;to&nbsp;mohlo kropit znova.“</span></p>
          <p class="chunk" data-nb-ref-number="30" data-nb-words="87" data-nb-chars="566"><span class="idea" data-nb-ref-number="30" id="idea30" data-nb-words="87" data-nb-chars="566">Paní Putoisová, drobná hubená pětačtyřicátnice, se&nbsp;při žehlení ani trochu nepotila, třebaže byla upjatá ve&nbsp;starém hnědém živůtku. Nesundala si&nbsp;ani čepeček, černý čepeček se&nbsp;zelenými pentlemi, přecházejícími do&nbsp;žluta. Stála vzpřímeně nad žehlicím stolem, který na&nbsp;ni&nbsp;byl příliš vysoký, a&nbsp;s&nbsp;lokty od&nbsp;těla jezdila žehličkou trhavými pohyby jako loutka. Najednou vykřikla: „Co vás to&nbsp;napadá, slečno Klemento, jen si&nbsp;ten živůtek zas oblečte! Víte, že&nbsp;takové nestydatosti já&nbsp;nemám ráda. To&nbsp;byste mohla rovnou ukázat všechno. Naproti přes ulici se&nbsp;už&nbsp;tři mužští zastavili!“</span></p>
          <p class="chunk" data-nb-ref-number="31" data-nb-words="121" data-nb-chars="682"><span class="idea" data-nb-ref-number="31" id="idea31" data-nb-words="121" data-nb-chars="682">Velká Klementa si&nbsp;pro sebe zabručela něco o&nbsp;staré kobyle. Je&nbsp;tu&nbsp;vedro k&nbsp;zalknutí, a&nbsp;tak si&nbsp;snad může trochu udělat pohodlí; každý není tak vyschlý jako ona. Ostatně, copak je&nbsp;něco vidět? Zvedla ruce a&nbsp;košile jí&nbsp;div nepraskla, jak ji&nbsp;nadulo krásné bujné poprsí; krátké rukávy se&nbsp;jí&nbsp;mohly na&nbsp;ramenou přetrhnout. Klementa si&nbsp;chtěla užít, co&nbsp;se&nbsp;dá, než jí&nbsp;bude třicet, a&nbsp;snažila se&nbsp;o&nbsp;to statečně. Druhý den po&nbsp;takovém pořádném flámu vždycky ani zem pod nohama necítila, spala nad prací a&nbsp;hlavu a&nbsp;břicho prý měla, jako kdyby jí&nbsp;tam nacpal hadry. Gervaisa ji&nbsp;přesto nechtěla vyhodit, protože žádná dělnice neuměla tak pěkně vyžehlit mužskou košili jako ona. Mužské košile, na&nbsp;to&nbsp;ona byla.</span></p>
          <p class="chunk" data-nb-ref-number="32" data-nb-words="20" data-nb-chars="111"><span class="idea" data-nb-ref-number="32" id="idea32" data-nb-words="20" data-nb-chars="111">„I&nbsp;co, však je&nbsp;to&nbsp;moje!“ prohlásila nakonec a&nbsp;poplácala se&nbsp;po&nbsp;prsou. „Nekouše to&nbsp;a&nbsp;ještě to&nbsp;nikomu neublížilo!“</span></p>
          <p class="chunk" data-nb-ref-number="33" data-nb-words="28" data-nb-chars="171"><span class="idea" data-nb-ref-number="33" id="idea33" data-nb-words="28" data-nb-chars="171">„Jen si, Klemento, oblékněte zase živůtek!“ napomenula ji&nbsp;Ger­vaisa. „Paní Putoisová má&nbsp;pravdu, nesluší se&nbsp;to… Lidé by&nbsp;třeba pak mohli považovat můj dům za&nbsp;něco, co&nbsp;není.“</span></p>
          <p class="chunk" data-nb-ref-number="34" data-nb-words="73" data-nb-chars="432"><span class="idea" data-nb-ref-number="34" id="idea34" data-nb-words="73" data-nb-chars="432">Dlouhá Klementa se&nbsp;tedy zas nabručeně oblékla. To&nbsp;je&nbsp;nějakých cavyků! Přitom jako kdyby ti&nbsp;mužští na&nbsp;ulici ještě jakživi neviděli kozy! A&nbsp;vylila si&nbsp;vztek na&nbsp;učednici, na&nbsp;šilhavé Augustině, která vedle ní&nbsp;žehlila rovné prádlo, punčochy a&nbsp;kapesníky; šťouchla do&nbsp;ní&nbsp;loktem a&nbsp;od strčila ji. Ale Augustina, zlá a&nbsp;poťouchlá jako každý ošklivý ubožák, po&nbsp;němž se&nbsp;kdekdo sveze, se&nbsp;jí&nbsp;pomstila tím, že&nbsp;jí&nbsp;zezadu nepozorovaně plivla na&nbsp;sukni.</span></p>
          <p class="chunk" data-nb-ref-number="35" data-nb-words="62" data-nb-chars="406"><span class="idea" data-nb-ref-number="35" id="idea35" data-nb-words="62" data-nb-chars="406">Gervaisa mezitím začala žehlit čepeček paní Bochové, na&nbsp;kterém si&nbsp;chtěla dát záležet. Dala kvůli němu zvlášť vařit škrob, aby vypadal jako nový. Přejížděla zrovna opatrně po&nbsp;vnitřní straně zvláštní malou žehličkou, na&nbsp;obou koncích zakulacenou, když tu&nbsp;vešla do&nbsp;krámu hranatá ženská s&nbsp;červenými skvrnami na&nbsp;tváři a&nbsp;v&nbsp;sukních celých umáčených. Byla to&nbsp;pradlena ze&nbsp;Zlatnické ulice, zaměstnávající tři dělnice.</span></p>
          <p class="chunk" data-nb-ref-number="36" data-nb-words="117" data-nb-chars="688"><span class="idea" data-nb-ref-number="36" id="idea36" data-nb-words="117" data-nb-chars="688">„Jdete moc brzo!“ křikla na&nbsp;ni&nbsp;Gervaisa. „Říkala jsem vám přece až&nbsp;večer… Teď na&nbsp;vás nemám kdy!“ Ale pradlena spustila nářek, že&nbsp;by&nbsp;jinak už&nbsp;dnes nemohla prádlo namočit, a&nbsp;tak se&nbsp;Gervaisa uvolila, že&nbsp;jí&nbsp;dá&nbsp;špinavé prádlo hned. Došly pro balíky do&nbsp;pokoje nalevo, kde spával Štěpán, a&nbsp;vrátily se&nbsp;s&nbsp;plnými náručemi; naházely všechno vzadu v&nbsp;krámě na&nbsp;zem. Třídění trvalo víc než půl hodiny. Gervaisa kolem sebe dělala hromádky a&nbsp;dávala zvlášť mužské košile, ženské košile, kapesníky, ponožky a&nbsp;ručníky. Když jí&nbsp;přišel do&nbsp;ruky nějaký kus prádla od&nbsp;nového zákazníka, vyšila na&nbsp;něm červenou nití křížek, aby jej poznala. V&nbsp;dusném vzduchu se&nbsp;z&nbsp;toho rozházeného špinavého prádla šířil mdlý zápach.</span></p>
          <p class="chunk" data-nb-ref-number="37" data-nb-words="11" data-nb-chars="67"><span class="idea" data-nb-ref-number="37" id="idea37" data-nb-words="11" data-nb-chars="67">„Heršoft, to&nbsp;je&nbsp;vůnička!“ poznamenala Klementa a&nbsp;chytila se&nbsp;za&nbsp;nos.</span></p>
          <p class="chunk" data-nb-ref-number="38" data-nb-words="35" data-nb-chars="230"><span class="idea" data-nb-ref-number="38" id="idea38" data-nb-words="35" data-nb-chars="230">„To víte, kdyby bylo čisté, tak by&nbsp;nám ho&nbsp;sem nedávali!“ odpověděla klidně Gervaisa. „Všechno nemůže vonět jako fialky, ne? Tak kolik jsme říkaly? Čtrnáct ženských košil viďte, paní Bijardová… To&nbsp;máme patnáct, šestnáct, sedmnáct…“</span></p>
          <p class="chunk" data-nb-ref-number="39" data-nb-words="105" data-nb-chars="672"><span class="idea" data-nb-ref-number="39" id="idea39" data-nb-words="105" data-nb-chars="672">A&nbsp;dál nahlas počítala. Nijak si&nbsp;to&nbsp;neošklivila, byla na&nbsp;špínu zvyklá; nahými narůžovělými pažemi se&nbsp;hrabala v&nbsp;košilích zažloutlých špínou, v&nbsp;utěrkách ztvrdlých mastnotou od&nbsp;nádobí a&nbsp;v&nbsp;zablácených propocených ponožkách. Přece jen však na&nbsp;ni&nbsp;začala padat jakási malátnost v&nbsp;tom pronikavém zápachu, který jí&nbsp;stoupal přímo do&nbsp;obličeje, skloněného nad hromadou. Posadila se&nbsp;na&nbsp;kraj stoličky, naklonila se&nbsp;kupředu a&nbsp;sahala napravo i&nbsp;nalevo zpomalenými pohyby, jako by&nbsp;ji&nbsp;ten lidský pach omamoval; neurčitě se&nbsp;usmívala a&nbsp;v&nbsp;očích měla nepřítomný výraz. Možná že&nbsp;ty&nbsp;její první záchvaty lenivosti měly svůj původ právě tady, z&nbsp;otravy ze&nbsp;špinavého prádla, zamořujícího okolní vzduch.</span></p>
          <p class="chunk" data-nb-ref-number="40" data-nb-words="17" data-nb-chars="112"><span class="idea" data-nb-ref-number="40" id="idea40" data-nb-words="17" data-nb-chars="112">Zrovna když protřepávala dětskou plenku, která ani nebyla k&nbsp;poznání, jak byla pročuraná, vešel do&nbsp;krámu Coupeau.</span></p>
          <p class="chunk" data-nb-ref-number="41" data-nb-words="13" data-nb-chars="77"><span class="idea" data-nb-ref-number="41" id="idea41" data-nb-words="13" data-nb-chars="77">„Heršoftnomol,“ blábolil, „to to&nbsp;ale praží! Člověku se&nbsp;z&nbsp;toho až&nbsp;motá hlava!“</span></p>
          <p class="chunk" data-nb-ref-number="42" data-nb-words="104" data-nb-chars="629"><span class="idea" data-nb-ref-number="42" id="idea42" data-nb-words="104" data-nb-chars="629">Klempíř se&nbsp;chytil stolu, aby nepadl. Takhle nalinkovaný přišel dnes poprvé. Předtím chodíval trochu stříknutý, nic víc. Ale tentokrát měl celé oko modré, jak se&nbsp;asi některý kamarád chtěl přátelsky rozehnat a&nbsp;praštil ho&nbsp;přitom do&nbsp;oka. Kudrnatými vlasy, na&nbsp;spáncích už&nbsp;trochu prošedivělými, musil vymést nějaký špinavý kout v&nbsp;zaplivané vinárně, protože mu&nbsp;v&nbsp;týle na&nbsp;jedné kadeři visela pavučina. Byl samá legrace, třebaže měl poněkud ztrhané rysy a&nbsp;vypadal staře, protože mu&nbsp;dolní čelist vyčnívala víc než jindy; ale pořád ohromný dobrák, říkal o&nbsp;sobě, a&nbsp;pleť prý má&nbsp;pořád ještě dost jemnou na&nbsp;to, aby si&nbsp;na&nbsp;něm smlsla i&nbsp;vévodkyně.</span></p>
          <p class="chunk" data-nb-ref-number="43" data-nb-words="60" data-nb-chars="339"><span class="idea" data-nb-ref-number="43" id="idea43" data-nb-words="60" data-nb-chars="339">„Všechno ti&nbsp;vysvětlím!“ pokračoval, obraceje se&nbsp;k&nbsp;Gervaise. „To ten Celer, však ho&nbsp;znáš, ten co&nbsp;má&nbsp;jednu nohu dřevěnou… Tak on&nbsp;se&nbsp;stěhuje domů na&nbsp;venkov a&nbsp;chtěl nás předtím ještě pohostit… Moc jsme toho nevypili, nebylo by&nbsp;nám nic, to&nbsp;víš, nebýt toho zatracenýho úpalu… Na&nbsp;ulici je&nbsp;z&nbsp;toho všem lidem zle. No&nbsp;namouduši! Dyť vrávorá každej!“</span></p>
          <p class="chunk" data-nb-ref-number="44" data-nb-words="46" data-nb-chars="246"><span class="idea" data-nb-ref-number="44" id="idea44" data-nb-words="46" data-nb-chars="246">A&nbsp;když se&nbsp;dlouhá Klementa smála, že&nbsp;viděl celou ulici opilou, dal se&nbsp;z&nbsp;toho sám do&nbsp;nehorázného smíchu, div se&nbsp;nezadusil. Křičel: „Co tomu říkáte? Sebranka jedna ozřalá! To&nbsp;je&nbsp;na&nbsp;ně&nbsp;pohled! Ale oni za&nbsp;to&nbsp;nemůžou, to&nbsp;může za&nbsp;všechno jen to&nbsp;slunce…“</span></p>
          <p class="chunk" data-nb-ref-number="45" data-nb-words="69" data-nb-chars="409"><span class="idea" data-nb-ref-number="45" id="idea45" data-nb-words="69" data-nb-chars="409">Celý krám se&nbsp;smál, i&nbsp;paní Putoisová, která neměla opilé lidi ráda. Šilhavá Augusta kdákala jako slepice s&nbsp;ústy dokořán, až&nbsp;se&nbsp;zajíkala. Gervaisa však podezírala Coupeaua, že&nbsp;se&nbsp;nevrací rovnou domů, že&nbsp;se&nbsp;stavil ještě na&nbsp;hodinku u&nbsp;Lorilleuxových a&nbsp;dostal tam všelijaké špatné rady. Když se&nbsp;jí&nbsp;zadušoval, že&nbsp;ne, byla hned shovívavější, dala se&nbsp;nakonec také do&nbsp;smíchu a&nbsp;ani mu&nbsp;nevyčetla, že&nbsp;zase zameškal šichtu.</span></p>
          <p class="chunk" data-nb-ref-number="46" data-nb-words="11" data-nb-chars="77"><span class="idea" data-nb-ref-number="46" id="idea46" data-nb-words="11" data-nb-chars="77">„Ten ale napovídá nesmyslů!“ řekla. „Jak může někdo žvanit takové hlouposti!“</span></p>
          <p class="chunk" data-nb-ref-number="47" data-nb-words="31" data-nb-chars="178"><span class="idea" data-nb-ref-number="47" id="idea47" data-nb-words="31" data-nb-chars="178">A&nbsp;pak mu&nbsp;mateřsky domlouvala. „Jdi si&nbsp;lehnout, ano? Vidíš, že&nbsp;máme práci a&nbsp;ty nám tu&nbsp;překážíš… Tak to&nbsp;máme dvaatřicet kapesníků, paní Bijardová, a&nbsp;ještě dva, to&nbsp;je&nbsp;čtyřiatřicet…“</span></p>
          <p class="chunk" data-nb-ref-number="48" data-nb-words="328" data-nb-chars="2071"><span class="idea" data-nb-ref-number="48" id="idea48" data-nb-words="328" data-nb-chars="2071">Ale Coupeauovi se&nbsp;nechtělo spát. Zůstal v&nbsp;krámě, dál se&nbsp;tu&nbsp;kymácel jako hodinové kyvadlo, škádlil je&nbsp;a&nbsp;nechtěl přestat vtipkovat. Gervaisa se&nbsp;chtěla rychle zbavit paní Bijardové a&nbsp;zavolala Klementu, aby prádlo počítala, ona že&nbsp;bude zapisovat. A&nbsp;ta darebnice utrousila nad každým kusem prádla nějakou peprnou, nestydatou poznámku; vystavovala bídu zákazníků, odkrývala tajnosti ložnic a&nbsp;pronášela sprosté vtipy nad každou dírou a&nbsp;každou skvrnou, která jí&nbsp;přišla pod ruku. Augusta dělala hloupou, jako že&nbsp;tomu nerozumí, ale přitom nastavovala uši jako zkažená školačka. Paní Putoisová se&nbsp;uraženě našpulila, připadalo jí&nbsp;nemístné říkat takovéhle věci před Coupeauem; mužský přece nepotřebuje vidět prádlo, takové věci se&nbsp;mezi slušnými lidmi neukazují. Gervaisa, ta&nbsp;se&nbsp;tvářila vážně, hleděla si&nbsp;práce a&nbsp;dělala, že&nbsp;to&nbsp;neslyší. Zapisovala a&nbsp;přitom se&nbsp;pozorně dívala na&nbsp;každý kus, aby věděla, čí&nbsp;které prádlo je. Ke&nbsp;každému připisovala jméno a&nbsp;nikdy se&nbsp;nezmýlila, dovedla to&nbsp;odhadnout už&nbsp;jen podle barvy. Tyhle utěrky patří Goujetovům, to&nbsp;se&nbsp;hned pozná, neutírají jimi začouzená dna pekáčů. Tenhle povlak na&nbsp;polštář je&nbsp;určitě od&nbsp;Bochových, protože paní Bochová má&nbsp;všechno prádlo zasviněné pomádou na&nbsp;vlasy. A&nbsp;nepotřebovala ani prohlížet zblízka flanelové vesty pana Madiniera, aby poznala, že&nbsp;jsou jeho; ten člověk má&nbsp;tak mastnou kůži, že&nbsp;propotí i&nbsp;flanel. Znala i&nbsp;další podrobnosti o&nbsp;každém zákazníkovi, všelijaká tajemství, jak je&nbsp;kdo čistotný, jaké spodní prádlo mají sousedky, které chodí po&nbsp;ulici v&nbsp;hedvábných sukních, kolik kdo našpiní za&nbsp;týden punčoch, kapesníků a&nbsp;košil, jak se&nbsp;komu trhá prádlo, vždycky na&nbsp;stejných místech. Však by&nbsp;o&nbsp;tom mohla vyprávět! Například košile slečny Remanjouové zavdávaly vždy podnět k&nbsp;nekonečným komentářům; trhaly se&nbsp;obyčejně nahoře, stará panna asi musela mít špičaté kosti na&nbsp;ramenou; a&nbsp;nikdy nebyly špinavé, i&nbsp;když je&nbsp;nosila třeba čtrnáct dní, což svědčí o&nbsp;tom, že&nbsp;v&nbsp;tomhle věku je&nbsp;člověk vyschlý jako kus dřeva a&nbsp;nikdo by&nbsp;z&nbsp;něho už&nbsp;ani kapku šťávy nevymačkal. A&nbsp;tak se&nbsp;při každém třídění prádla svlékala v&nbsp;krámě celá čtvrť Goutte-d’Or.</span></p>
          <p class="chunk" data-nb-ref-number="49" data-nb-words="11" data-nb-chars="78"><span class="idea" data-nb-ref-number="49" id="idea49" data-nb-words="11" data-nb-chars="78">„No, tohle je&nbsp;pošušňání!“ křikla najednou Klementa, když rozbalila nový balík.</span></p>
          <p class="chunk" data-nb-ref-number="50" data-nb-words="7" data-nb-chars="48"><span class="idea" data-nb-ref-number="50" id="idea50" data-nb-words="7" data-nb-chars="48">Gervaisa ucouvla, jaký ji&nbsp;najednou přepadl hnus.</span></p>
          <p class="chunk" data-nb-ref-number="51" data-nb-words="51" data-nb-chars="288"><span class="idea" data-nb-ref-number="51" id="idea51" data-nb-words="51" data-nb-chars="288">„No jo, balík paní Gaudronové!“ řekla. „Té už&nbsp;prát nebudu, musím si&nbsp;najít nějakou výmluvu… Ne, nejsem přece žádná fajnovka a&nbsp;měla jsem už&nbsp;za&nbsp;ten život v&nbsp;rukou lecjakou špínu, ale tohle namouduši nemůžu. To&nbsp;bych přišla o&nbsp;žaludek… Co&nbsp;jen ta&nbsp;ženská dělá, že&nbsp;si&nbsp;může prádlo takhle zaneřádit!“</span></p>
          <p class="chunk" data-nb-ref-number="52" data-nb-words="195" data-nb-chars="1259"><span class="idea" data-nb-ref-number="52" id="idea52" data-nb-words="195" data-nb-chars="1259">A&nbsp;poprosila Klementu, aby si&nbsp;pospíšila. Ale dělnice nepřestávala s&nbsp;poznámkami, strkala prsty do&nbsp;každé díry a&nbsp;pronášela nad prádlem dvojsmyslné narážky; mávala každým kusem jako praporem vítězoslavné špíny. Kolem Gervaisy zatím narůstaly hromady. Seděla pořád na&nbsp;stoličce a&nbsp;teď už&nbsp;ji&nbsp;mezi košilemi a&nbsp;spodničkami nebylo ani vidět; před sebou měla prostěradla, kalhoty, ubrusy, celé hory beznadějné špíny; uprostřed té&nbsp;vzrůstající záplavy seděla pořád s&nbsp;holým krkem a&nbsp;nahými pažemi, s&nbsp;vlasy přilepenými drobnými světlými pramínky na&nbsp;spáncích, ještě růžovější a&nbsp;ještě malátnější. Měla už&nbsp;zase klidný, usedlý výraz, zapomněla na&nbsp;prádlo paní Gaudronové, necítila už&nbsp;žádný zápach, prohrabávala se&nbsp;rukou v&nbsp;hromadě, aby se&nbsp;přesvědčila, že&nbsp;nedošlo k&nbsp;mýlce, a&nbsp;usmívala se&nbsp;jako pravá pečlivá a&nbsp;svědomitá majitelka prádelny. To&nbsp;šilhavé trdlo, Augustina, zas přetopilo kamna, hrozně ráda do&nbsp;nich totiž přikládala lopatkou a&nbsp;teď je&nbsp;tak nacpala koksem, že&nbsp;se&nbsp;železné pláty rozžhavily do&nbsp;ruda. Šikmé odpolední slunce pražilo do&nbsp;výkladní skříně a&nbsp;celý krám byl jako v&nbsp;jednom ohni. Najednou Coupeaua, kterému to&nbsp;parno ještě víc stouplo do&nbsp;hlavy, posedla veliká něžnost. S&nbsp;rozpřaženou náručí vykročil k&nbsp;Gervaise a&nbsp;dojatě blekotal: „Ty seš moc hodná ženská! Já&nbsp;ti&nbsp;musím dát pusu.“</span></p>
          <p class="chunk" data-nb-ref-number="53" data-nb-words="14" data-nb-chars="72"><span class="idea" data-nb-ref-number="53" id="idea53" data-nb-words="14" data-nb-chars="72">Ale zamotal se&nbsp;do&nbsp;spodniček, které mu&nbsp;ležely v&nbsp;cestě, a&nbsp;málem se&nbsp;natáhl.</span></p>
          <p class="chunk" data-nb-ref-number="54" data-nb-words="14" data-nb-chars="91"><span class="idea" data-nb-ref-number="54" id="idea54" data-nb-words="14" data-nb-chars="91">„Dolízavec jeden!“ řekla Gervaisa beze zloby. „Seď chvilku a&nbsp;nezlob, už&nbsp;jsme skoro hotové.“</span></p>
          <p class="chunk" data-nb-ref-number="55" data-nb-words="133" data-nb-chars="753"><span class="idea" data-nb-ref-number="55" id="idea55" data-nb-words="133" data-nb-chars="753">Ale ne, on&nbsp;jí&nbsp;chtěl dát pusu, musí prý jí&nbsp;dát pusu, protože ji&nbsp;má&nbsp;strašně rád. Pořád blábolil své, motal se&nbsp;při tom v&nbsp;hromádce spodniček a&nbsp;šlápl do&nbsp;hromady košil; jak se&nbsp;chtěl vztekle vyprostit, zapletly se&nbsp;mu&nbsp;nohy a&nbsp;natáhl se&nbsp;nosem rovnou do&nbsp;špinavých utěrek. Gervaise už&nbsp;začínala docházet trpělivost, odstrčila ho&nbsp;a&nbsp;rozkřikla se&nbsp;na&nbsp;něho, že&nbsp;jim to&nbsp;všechno pomíchá. Ale Klementa, a&nbsp;dokonce i&nbsp;paní Putoisová se&nbsp;Coupeaua zastaly. Vždyť je&nbsp;docela hodný. Chce jí&nbsp;jenom dát pusu. Tak se&nbsp;přece může nechat políbit, ne? „Vy ani nevíte, co&nbsp;máte, paní Coupeauová!“ řekla paní Bijardová; její muž, zámečník, byl velký ochlasta a&nbsp;každý večer, když přišel domů, ji&nbsp;tloukl jako zběsilý. „Kdyby ten můj byl takovýhle, když má&nbsp;nakoupíno, to&nbsp;by&nbsp;byla radost s&nbsp;ním žít!“</span></p>
          <p class="chunk" data-nb-ref-number="56" data-nb-words="31" data-nb-chars="172"><span class="idea" data-nb-ref-number="56" id="idea56" data-nb-words="31" data-nb-chars="172">Gervaisu už&nbsp;zlost přešla; litovala, že&nbsp;se&nbsp;na&nbsp;Coupeaua tak utrhla. Pomohla mu&nbsp;vstát, pak se&nbsp;usmála a&nbsp;nastavila mu&nbsp;tvář. Ale klempíř ji&nbsp;přede všemi bez okolků chytil za&nbsp;prsa.</span></p>
          <p class="chunk" data-nb-ref-number="57" data-nb-words="18" data-nb-chars="95"><span class="idea" data-nb-ref-number="57" id="idea57" data-nb-words="18" data-nb-chars="95">„Jen co&nbsp;je&nbsp;pravda, to&nbsp;prádlo ti&nbsp;tady zatraceně smrdí!“ šeptal. „Ale já&nbsp;tě&nbsp;mám stejně rád, víš!“</span></p>
          <p class="chunk" data-nb-ref-number="58" data-nb-words="17" data-nb-chars="97"><span class="idea" data-nb-ref-number="58" id="idea58" data-nb-words="17" data-nb-chars="97">„Nech mě, vždyť to&nbsp;lechtá!“ vypískla a&nbsp;smála se&nbsp;ještě víc. „Blázne jeden! Tohle se&nbsp;přece nedělá!“</span></p>
          <p class="chunk" data-nb-ref-number="59" data-nb-words="56" data-nb-chars="320"><span class="idea" data-nb-ref-number="59" id="idea59" data-nb-words="56" data-nb-chars="320">Ale držel ji&nbsp;pevně a&nbsp;nechtěl ji&nbsp;pustit. Nebránila se&nbsp;mu, byla jako omámená lehkou závratí z&nbsp;té hromady prádla; ani Coupeauův dech, páchnoucí po&nbsp;víně, jí&nbsp;nebyl nijak nepříjemný. A&nbsp;dlouhý polibek, který si&nbsp;dali na&nbsp;ústa uprostřed vší té&nbsp;špíny, byl jako první krok v&nbsp;pomalém zabředání celého jejího života do&nbsp;špíny a&nbsp;úpadku.</span></p>
          <p class="chunk" data-nb-ref-number="60" data-nb-words="61" data-nb-chars="372"><span class="idea" data-nb-ref-number="60" id="idea60" data-nb-words="61" data-nb-chars="372">Mezitím si&nbsp;paní Bijardová svazovala prádlo do&nbsp;balíků. Mluvila o&nbsp;své dvouleté dcerušce, která se&nbsp;jmenovala Eulálie; má&nbsp;už&nbsp;prý rozum jako velká ženská. Mohou ji&nbsp;klidně nechat doma samotnou, nikdy nepláče a&nbsp;nehraje si&nbsp;se&nbsp;sirkami. Konečně si&nbsp;odnesla jeden po&nbsp;druhém všechny balíky prádla; její velká postava se&nbsp;prohýbala pod tou tíhou a&nbsp;v&nbsp;obličeji jí&nbsp;naskočily fialové skvrny.</span></p>
          <p class="chunk" data-nb-ref-number="61" data-nb-words="23" data-nb-chars="128"><span class="idea" data-nb-ref-number="61" id="idea61" data-nb-words="23" data-nb-chars="128">„To už&nbsp;není k&nbsp;vydržení, vždyť se&nbsp;tu&nbsp;upečeme!“ zvolala Gervaisa a&nbsp;utírala si&nbsp;obličej, než se&nbsp;znovu pustí do&nbsp;čepečku paní Bochové.</span></p>
          <p class="chunk" data-nb-ref-number="62" data-nb-words="168" data-nb-chars="1004"><span class="idea" data-nb-ref-number="62" id="idea62" data-nb-words="168" data-nb-chars="1004">Pradleny chtěly dát Augustině pár pohlavků, protože si&nbsp;teprve teď všimly, že&nbsp;jsou kamna celá červená. I&nbsp;žehličky už&nbsp;pomalu červenaly. Zatracená holka, člověk se&nbsp;k&nbsp;ní nemůže ani na&nbsp;chvíli obrátit zády, aby zas něco neprovedla. Teď budou muset přinejmenším čtvrt hodiny počkat, než budou žehličky zase k&nbsp;potřebě. Gervaisa přihodila do&nbsp;ohně dvě lopatky popela. Potom ji&nbsp;napadlo, že&nbsp;by&nbsp;mohla na&nbsp;mosazné dráty u&nbsp;stropu natáhnout dvě prostěradla jako záclony, aby sem nešlo tolik slunce. Hned bylo v&nbsp;krámě příjemněji. I&nbsp;tak tam bylo pořád ještě pěkné vedro, ale vypadalo to&nbsp;tam jako někde v&nbsp;ložnici; v&nbsp;tom bílém světle si&nbsp;pradleny připadaly jako doma, uzavřené před okolním světem, třebaže bylo za&nbsp;prostěradly slyšet spěšné kroky přecházejících chodců, a&nbsp;mohly si&nbsp;konečně udělat pohodlí. Klementa si&nbsp;zase svlékla živůtek. Coupeau si&nbsp;pořád ještě nechtěl jít lehnout, a&nbsp;tak mu&nbsp;dovolily, že&nbsp;tu&nbsp;smí zůstat, ale musel slíbit, že&nbsp;bude jen tiše sedět v&nbsp;koutku, protože ony už&nbsp;teď mají nejvyšší čas a&nbsp;musí sebou hodit.</span></p>
          <p class="chunk" data-nb-ref-number="63" data-nb-words="12" data-nb-chars="85"><span class="idea" data-nb-ref-number="63" id="idea63" data-nb-words="12" data-nb-chars="85">„Kam ta&nbsp;uličnice zase zašantročila tu&nbsp;malou žehličku?“ bručela Gervaisa na&nbsp;Augustinu.</span></p>
          <p class="chunk" data-nb-ref-number="64" data-nb-words="84" data-nb-chars="534"><span class="idea" data-nb-ref-number="64" id="idea64" data-nb-words="84" data-nb-chars="534">Věčně hledaly malou žehličku a&nbsp;vždycky byla tam, kde by&nbsp;ji&nbsp;člověk nejméně čekal; tvrdily, že&nbsp;ji&nbsp;učednice ze&nbsp;zlomyslnosti schovává. Gervaisa konečně dožehlila spodek čepečku paní Bochové. Pak se&nbsp;pustila do&nbsp;krajek, vytahovala je&nbsp;rukou a&nbsp;zlehka načechrávala žehličkou. Byl to&nbsp;čepeček s&nbsp;bohatě zdobenou čelenkou, na&nbsp;níž se&nbsp;úzké nabírané stuhy střídaly s&nbsp;vyšívanou vložkou. Gervaisa si&nbsp;mlčky dávala záležet na&nbsp;stuhách i&nbsp;na vložce a&nbsp;žehlila je&nbsp;na&nbsp;takzvaném kohoutku, to&nbsp;bylo želízko vejčitého tvaru, upevněné na&nbsp;tyčce na&nbsp;dřevěném podstavci.</span></p>
          <p class="chunk" data-nb-ref-number="65" data-nb-words="139" data-nb-chars="915"><span class="idea" data-nb-ref-number="65" id="idea65" data-nb-words="139" data-nb-chars="915">Zavládlo všeobecné ticho. Dlouhou chvíli bylo slyšet zas jen tlumené bouchání žehliček o&nbsp;přikrývku. Po&nbsp;obou stranách velikánského stolu stály Gervaisa, obě dělnice a&nbsp;mladá učnice, všechny skloněné a&nbsp;zabrané do&nbsp;práce, hrbily ramena a&nbsp;bez ustání jezdily rukou sem a&nbsp;tam. Každá měla po&nbsp;pravici podložku, čtverhrannou cihlu, propálenou od&nbsp;horkých žehliček. Uprostřed stolu stál hluboký talíř s&nbsp;čistou vodou a&nbsp;v&nbsp;něm ležel hadřík a&nbsp;kartáček. Ve&nbsp;staré sklenici od&nbsp;nakládaných třešní v&nbsp;lihu se&nbsp;skvěla kytice velikých lilií a&nbsp;svými širokými bělostnými květy tu&nbsp;vytvářela zákoutí královské zahrady. Paní Putoisová se&nbsp;pustila do&nbsp;koše prádla, který pro ni&nbsp;Gervaisa připravila, a&nbsp;žehlila ručníky, kalhoty, blůzy a&nbsp;manžety. Augustina se&nbsp;loudala s&nbsp;punčochami a&nbsp;utěrkami, ustavičně lelkovala okolo a&nbsp;právě zaujatě pozorovala velkou mouchu, poletující nad stolem. Zato dlouhá Klementa už&nbsp;žehlila od&nbsp;rána pětatřicátou pánskou košili.</span></p>
          <p class="chunk" data-nb-ref-number="66" data-nb-words="25" data-nb-chars="176"><span class="idea" data-nb-ref-number="66" id="idea66" data-nb-words="25" data-nb-chars="176">„Vždycky jenom víno, nikdy žádnej utrejch!“ ozval se&nbsp;najednou klempíř, který patrně pocítil potřebu učinit toto slavnostní prohlášení: „Utrejch, to&nbsp;se&nbsp;nepije, nedělá mi&nbsp;dobře!“</span></p>
          <p class="chunk" data-nb-ref-number="67" data-nb-words="53" data-nb-chars="321"><span class="idea" data-nb-ref-number="67" id="idea67" data-nb-words="53" data-nb-chars="321">Klementa vzala na&nbsp;kamnech další žehličku, nasadila na&nbsp;ni&nbsp;ko­ženou rukojeť s&nbsp;plechovým chráničem a&nbsp;přiblížila si&nbsp;ji&nbsp;ke&nbsp;tváři, aby se&nbsp;přesvědčila, že&nbsp;je&nbsp;dost teplá. Pak jí&nbsp;několikrát přejela po&nbsp;cihle, otřela ji&nbsp;hadrem, který jí&nbsp;visel za&nbsp;pasem, a&nbsp;pustila se&nbsp;do&nbsp;šestatřicáté pánské košile; nejdřív žehlila náprsenku a&nbsp;rukávy.</span></p>
          <p class="chunk" data-nb-ref-number="68" data-nb-words="48" data-nb-chars="265"><span class="idea" data-nb-ref-number="68" id="idea68" data-nb-words="48" data-nb-chars="265">„No, pane Coupeau,“ řekla po&nbsp;chvíli, „ona taková malá sklenička třešňovice taky není k&nbsp;zahození. Mně to&nbsp;vždycky dá&nbsp;takovej říz… A&nbsp;pak, víte, čím dřív to&nbsp;člověka klepne, tím líp. Co&nbsp;bych si, můj ty&nbsp;bože, namlouvala! Však já&nbsp;vím, že&nbsp;na&nbsp;tom světě moc dlouho nepobudu.“</span></p>
          <p class="chunk" data-nb-ref-number="69" data-nb-words="21" data-nb-chars="127"><span class="idea" data-nb-ref-number="69" id="idea69" data-nb-words="21" data-nb-chars="127">„Kdo má&nbsp;pořád poslouchat ty&nbsp;vaše pohřební řeči!“ okřikla ji&nbsp;paní Putoisová, která neměla ráda, když se&nbsp;mluvilo o&nbsp;něčem smutném.</span></p>
          <p class="chunk" data-nb-ref-number="70" data-nb-words="99" data-nb-chars="570"><span class="idea" data-nb-ref-number="70" id="idea70" data-nb-words="99" data-nb-chars="570">Coupeau vstal a&nbsp;začal se&nbsp;zlobit, protože si&nbsp;myslel, že&nbsp;ho&nbsp;podezírají, že&nbsp;pil kořalku. Přísahal na&nbsp;svou hlavu, na&nbsp;hlavu své ženy a&nbsp;svého dítěte, že&nbsp;v&nbsp;sobě nemá ani kapku kořalky. Přišel až&nbsp;ke&nbsp;Klementě a&nbsp;dýchl jí&nbsp;do&nbsp;obličeje, aby se&nbsp;přesvědčila. Ale když strčil nos až&nbsp;k&nbsp;jejím holým ramenům, začal špásovat. Musí se&nbsp;prý podívat. Klementa složila košili na&nbsp;zádech, přejela ji&nbsp;žehličkou po&nbsp;obou stranách a&nbsp;žehlila teď manžety a&nbsp;límec. Protože se&nbsp;však na&nbsp;ni&nbsp;Coupeau pořád tlačil, udělala špatně záhyb a&nbsp;musela naškrobenou látku znovu nakropit kartáčkem, který ležel v&nbsp;talíři.</span></p>
          <p class="chunk" data-nb-ref-number="71" data-nb-words="10" data-nb-chars="67"><span class="idea" data-nb-ref-number="71" id="idea71" data-nb-words="10" data-nb-chars="67">„Milostpaní, řekněte mu, ať&nbsp;na&nbsp;mě&nbsp;takhle nedotírá!“ postěžovala si.</span></p>
          <p class="chunk" data-nb-ref-number="72" data-nb-words="13" data-nb-chars="84"><span class="idea" data-nb-ref-number="72" id="idea72" data-nb-words="13" data-nb-chars="84">„Nech ji, ty&nbsp;nemáš opravdu rozum!“ řekla klidně Gervaisa. „Máme moc práce, rozumíš?“</span></p>
          <p class="chunk" data-nb-ref-number="73" data-nb-words="169" data-nb-chars="989"><span class="idea" data-nb-ref-number="73" id="idea73" data-nb-words="169" data-nb-chars="989">Mají moc práce, a&nbsp;co má&nbsp;být? On&nbsp;za&nbsp;to&nbsp;přece nemůže. A&nbsp;nedělá nic špatnýho. Nesahá, jenom se&nbsp;dívá. Odkdypak je&nbsp;zakázáno koukat se&nbsp;na&nbsp;pěkný věci, když je&nbsp;pánbíček stvořil? Ale to&nbsp;se&nbsp;musí nechat, ta&nbsp;má&nbsp;přednosti, tahle vykutálená Klementa, všechna čest! Mohla by&nbsp;se&nbsp;ukazovat za&nbsp;dva šestáky a&nbsp;nechat se&nbsp;omakávat, nikdo by&nbsp;těch peněz nelitoval! Dělnice se&nbsp;už&nbsp;přestala bránit a&nbsp;smála se&nbsp;těm dvojsmyslným poklonám ožralého chlapa. Nakonec s&nbsp;ním dokonce začala špásovat. Dobíral si&nbsp;ji&nbsp;kvůli těm mužským košilím. Tak ona prý je&nbsp;pořád v&nbsp;mužských košilích. A&nbsp;hrome, jak se&nbsp;v&nbsp;nich vyzná, jak s&nbsp;nimi dovede zacházet! Bodeť by&nbsp;ne, vždyť je&nbsp;to&nbsp;její živel. Však už&nbsp;jí&nbsp;jich taky prošly rukama nějaký stovky! Všichni blonďáci a&nbsp;všichni bruneti ze&nbsp;čtvrti nosí na&nbsp;těle její práci. Klementě se&nbsp;ramena otřásala smíchy, ale žehlila dál. Prostrčila žehličku otvorem náprsenky a&nbsp;sežehlila na&nbsp;zádech pět dlouhých záhybů; pak přehnula přednici, složila spodek také do&nbsp;záhybů a&nbsp;přejížděla jej dlouhými tahy žehličkou.</span></p>
          <p class="chunk" data-nb-ref-number="74" data-nb-words="10" data-nb-chars="64"><span class="idea" data-nb-ref-number="74" id="idea74" data-nb-words="10" data-nb-chars="64">„Tohle je&nbsp;válečný prapor!“ řekla a&nbsp;rozesmála se&nbsp;ještě hlasitěji.</span></p>
          <p class="chunk" data-nb-ref-number="75" data-nb-words="123" data-nb-chars="767"><span class="idea" data-nb-ref-number="75" id="idea75" data-nb-words="123" data-nb-chars="767">Šilhavé Augustině to&nbsp;přišlo tak k&nbsp;smíchu, že&nbsp;vyprskla. Pustily se&nbsp;do&nbsp;ní. Takový usmrkanec, a&nbsp;už se&nbsp;směje vtipům, kterým by&nbsp;ještě vůbec neměla rozumět. Klementa jí&nbsp;podala žehličku. Učednice žehlila utěrky a&nbsp;punčochy chladnějšími žehličkami, které už&nbsp;nebyly na&nbsp;škrobené věci dost horké. Ale vzala ji&nbsp;tentokrát tak nešikovně, že&nbsp;si&nbsp;udělala na&nbsp;zápěstí dlouhou popáleninu kolem dokola jako náramek. Dala se&nbsp;do&nbsp;pláče a&nbsp;žalovala na&nbsp;Klementu, že&nbsp;ji&nbsp;spálila schválně. Dělnice si&nbsp;mezitím došla pro zvlášť horkou žehličku na&nbsp;náprsenku a&nbsp;rychle ji&nbsp;utišila tím, že&nbsp;jí&nbsp;vyžehlí obě uši, když nebude zticha. Zatím podložila pod náprsenku flanelový hadřík a&nbsp;pomalu ji&nbsp;žehličkou přejížděla, aby škrob jaksepatří vystoupl a&nbsp;usedl. Náprsenka začínala být tuhá a&nbsp;lesklá jako balicí papír.</span></p>
          <p class="chunk" data-nb-ref-number="76" data-nb-words="12" data-nb-chars="88"><span class="idea" data-nb-ref-number="76" id="idea76" data-nb-words="12" data-nb-chars="88">„Zatracená šťabajzna!“ ulevil si&nbsp;Coupeau, který za&nbsp;ní&nbsp;přešlapoval s&nbsp;neodbytností opilce.</span></p>
          <p class="chunk" data-nb-ref-number="77" data-nb-words="68" data-nb-chars="387"><span class="idea" data-nb-ref-number="77" id="idea77" data-nb-words="68" data-nb-chars="387">Vystupoval na&nbsp;špičky a&nbsp;smál se, jako když vrže špatně namazaná kladka. Klementa se&nbsp;tužila se&nbsp;skloněnou šíjí, opírala se&nbsp;vší silou do&nbsp;stolu s&nbsp;lokty odtaženými od&nbsp;těla a&nbsp;všechno, co&nbsp;na&nbsp;ní&nbsp;bylo nahé, se&nbsp;napínalo; jak se&nbsp;ramena zvedala, rýsovala se&nbsp;pod jemnou kůží pomalá hra svalů a&nbsp;v&nbsp;růžovém přítmí rozevřené košilky se&nbsp;nadýmala ňadra, zvlhlá potem. Coupeau natáhl ruce a&nbsp;chtěl si&nbsp;sáhnout.</span></p>
          <p class="chunk" data-nb-ref-number="78" data-nb-words="18" data-nb-chars="128"><span class="idea" data-nb-ref-number="78" id="idea78" data-nb-words="18" data-nb-chars="128">„Milostpaní! Milostpaní!“ zaječela Klementa. „Ať už&nbsp;dá&nbsp;konečně pokoj! Jestli nepřestane, tak já&nbsp;půjdu pryč. Nenechám se&nbsp;urážet.“</span></p>
          <p class="chunk" data-nb-ref-number="79" data-nb-words="35" data-nb-chars="234"><span class="idea" data-nb-ref-number="79" id="idea79" data-nb-words="35" data-nb-chars="234">Gervaisa právě nasadila čepeček paní Bochové na&nbsp;podstavec, potažený plátnem, a&nbsp;malou žehličkou pečlivě nabírala všechny krajky. Zvedla hlavu od&nbsp;práce zrovna ve&nbsp;chvíli, kdy klempíř natahoval ruce podruhé a&nbsp;strkal je&nbsp;Klementě za&nbsp;košili.</span></p>
          <p class="chunk" data-nb-ref-number="80" data-nb-words="21" data-nb-chars="152"><span class="idea" data-nb-ref-number="80" id="idea80" data-nb-words="21" data-nb-chars="152">„Doopravdy, ty&nbsp;nemáš rozum!“ řekla trochu rozmrzele, jako kdyby hubovala neposlušné dítě, které chce mermomocí jíst marmeládu bez chleba. „Půjdeš spát.“</span></p>
          <p class="chunk" data-nb-ref-number="81" data-nb-words="12" data-nb-chars="80"><span class="idea" data-nb-ref-number="81" id="idea81" data-nb-words="12" data-nb-chars="80">„Ano, jděte si&nbsp;lehnout, pane Coupeau, bude to&nbsp;lepší!“ prohlásila paní Putoisová.</span></p>
          <p class="chunk" data-nb-ref-number="82" data-nb-words="82" data-nb-chars="460"><span class="idea" data-nb-ref-number="82" id="idea82" data-nb-words="82" data-nb-chars="460">„Ale, ale!“ zablábolil a&nbsp;pořád se&nbsp;usmíval, „co jste na&nbsp;mě&nbsp;najednou takový škaredý? To&nbsp;už&nbsp;si&nbsp;člověk ani nesmí trochu zašpásovat? Nebojte se, se&nbsp;ženskými já&nbsp;se&nbsp;vyznám, ještě jsem jakživ žádný neublížil. Člověk si&nbsp;poplácá, to&nbsp;jo, ale dál to&nbsp;nejde; to&nbsp;jen aby se&nbsp;vzdala povinná pocta ženskýmu pohlaví… A&nbsp;vůbec, když někdo vystavuje všechno svý zboží, tak si&nbsp;člověk může šáhnout, no&nbsp;ne? Proč teda ta&nbsp;velká blondýna ukazuje všechno, co&nbsp;má? Ne, to&nbsp;vod ní&nbsp;není hezký…“</span></p>
          <p class="chunk" data-nb-ref-number="83" data-nb-words="24" data-nb-chars="133"><span class="idea" data-nb-ref-number="83" id="idea83" data-nb-words="24" data-nb-chars="133">Pak se&nbsp;obrátil ke&nbsp;Klementě: „Víš, kočičko, seš sama proti sobě, že&nbsp;děláš takový drahoty… Jestli se&nbsp;jen upejpáš, že&nbsp;je&nbsp;tu&nbsp;tolik lidí…“</span></p>
          <p class="chunk" data-nb-ref-number="84" data-nb-words="128" data-nb-chars="742"><span class="idea" data-nb-ref-number="84" id="idea84" data-nb-words="128" data-nb-chars="742">Ale nedomluvil. Gervaisa ho&nbsp;klidně, bez násilí popadla jednou rukou a&nbsp;druhou mu&nbsp;zacpala ústa. Vzpíral se, jen tak z&nbsp;legrace, zatímco ho&nbsp;strkala dozadu za&nbsp;krám do&nbsp;pokoje. Jednu chvíli se&nbsp;jí&nbsp;vykroutil a&nbsp;prohlásil, že&nbsp;si&nbsp;teda půjde lehnout, ale že&nbsp;mu&nbsp;ta&nbsp;dlouhá blondýna musí přijít zahřát nožičky. Pak bylo slyšet, jak mu&nbsp;Gervaisa zouvá boty. Svlékala ho&nbsp;a&nbsp;přitom ho&nbsp;občas mateřsky pleskla. Když mu&nbsp;začala stahovat kalhoty, mohl se&nbsp;potrhat smíchy; hodil sebou na&nbsp;postel, válel se&nbsp;tam, třepal nohama a&nbsp;rozhlašoval, že&nbsp;ho&nbsp;to&nbsp;lechtá. Konečně ho&nbsp;zabalila starostlivě do&nbsp;pokrývky jako malé děcko. Jak se&nbsp;cítí? Není mu&nbsp;náhodou špatně? Ale Coupeau ani neodpověděl a&nbsp;místo toho zavolal na&nbsp;Klementu: „Tak dělej, kočičko, já&nbsp;už&nbsp;jsem tady a&nbsp;čekám na&nbsp;tebe!“</span></p>
          <p class="chunk" data-nb-ref-number="85" data-nb-words="130" data-nb-chars="820"><span class="idea" data-nb-ref-number="85" id="idea85" data-nb-words="130" data-nb-chars="820">Když se&nbsp;Gervaisa vrátila do&nbsp;krámu, dostala právě šilhavá Augusta přece jen pohlavek od&nbsp;Klementy; kvůli špinavé žehličce, kterou paní Putoisová sebrala na&nbsp;kamnech. Nevěděla o&nbsp;tom a&nbsp;zamazala celý živůtek. Klementa z&nbsp;toho vinila Augustinu, aby to&nbsp;nebylo na&nbsp;ni, že&nbsp;zapomněla žehličku otřít; zapřísahala se&nbsp;při všech svatých, že&nbsp;to&nbsp;nebyla její žehlička, třebaže byla vespod ještě velká skvrna od&nbsp;spáleného škrobu; učednice, uražená takovou nespravedlností, jí&nbsp;tentokrát zepředu a&nbsp;nezakrytě plivla na&nbsp;šaty. A&nbsp;proto dostala ten pohlavek, až&nbsp;se&nbsp;jí&nbsp;hlava otočila. Šilhavá učednice spolykala slzy a&nbsp;dala se&nbsp;do&nbsp;čištění žehličky; nejdřív ji&nbsp;oškrábala, pak ji&nbsp;přetřela kouskem svíčky a&nbsp;znovu utírala. Ale pokaždé, když měla projít kolem Klementy, si&nbsp;schovávala sliny a&nbsp;potutelně se&nbsp;smála, když viděla, jak jí&nbsp;to&nbsp;stéká vzadu po&nbsp;sukni.</span></p>
          <p class="chunk" data-nb-ref-number="86" data-nb-words="61" data-nb-chars="362"><span class="idea" data-nb-ref-number="86" id="idea86" data-nb-words="61" data-nb-chars="362">Gervaisa začala znovu žehlit nabírané krajky na&nbsp;čepečku. Do&nbsp;ticha, které se&nbsp;najednou rozhostilo, bylo slyšet zezadu z&nbsp;pokoje Coupeauův opilý hlas. Byl pořád v&nbsp;nejlepší náladě, smál se&nbsp;sám pro sebe a&nbsp;nesouvisle blábolil: „To je&nbsp;ale trumbera, ta&nbsp;moje ženská! Trumbera, že&nbsp;mě&nbsp;dala spát… No, není to&nbsp;volovina, v&nbsp;pravý poledne, když se&nbsp;člověku vůbec nechce do&nbsp;hajan?“</span></p>
          <p class="chunk" data-nb-ref-number="87" data-nb-words="45" data-nb-chars="269"><span class="idea" data-nb-ref-number="87" id="idea87" data-nb-words="45" data-nb-chars="269">Ale najednou začal chrápat. Gervaisa si&nbsp;ulehčené oddechla. Byla ráda, že&nbsp;je&nbsp;od&nbsp;něho konečně pokoj a&nbsp;že se&nbsp;z&nbsp;toho teď v&nbsp;posteli vyspí. Promluvila do&nbsp;ticha pomalým, nevzrušeným hlasem a&nbsp;přitom nespouštěla oči z&nbsp;malé krouzlovací žehličky<sup id="fnref:2"><a href="#fn:2" class="footnote-ref" role="doc-noteref">2</a></sup>, kterou rychle jezdila sem a&nbsp;tam.</span></p>
          <p class="chunk" data-nb-ref-number="88" data-nb-words="135" data-nb-chars="723"><span class="idea" data-nb-ref-number="88" id="idea88" data-nb-words="135" data-nb-chars="723">„To víte, on&nbsp;nemá rozum a&nbsp;člověk na&nbsp;něho nemůže jít zhurta. Kdybych se&nbsp;rozčilila, nic by&nbsp;to&nbsp;nepomohlo, naopak. To&nbsp;já&nbsp;mu&nbsp;radši neodporuju a&nbsp;uložím ho&nbsp;do&nbsp;postele. Je&nbsp;to&nbsp;aspoň dřív odbyto a&nbsp;já mám pokoj… A&nbsp;pak, on&nbsp;není zlý, má&nbsp;mě&nbsp;rád. Viděly jste před chvílí, byl by&nbsp;se&nbsp;dal třeba rozkrájet, ale mermomocí mi&nbsp;chtěl dát pusu. To&nbsp;je&nbsp;od&nbsp;něho přece moc hezký; vždyť je&nbsp;jich hodně takových, že&nbsp;chodí za&nbsp;jinýma ženskýma, sotva se&nbsp;trochu napijou… Kdežto on&nbsp;jde rovnou domů. Pošpásuje si&nbsp;s&nbsp;dělnicemi, ale dál to&nbsp;nejde. Rozumíte, Klemento, nesmíte se&nbsp;kvůli tomu urazit. Víte přece, co&nbsp;je&nbsp;to&nbsp;ožralý chlap; zabil by&nbsp;třeba vlastní rodiče a&nbsp;pak se&nbsp;na&nbsp;to&nbsp;ani nepamatuje… Tohle já&nbsp;mu&nbsp;ještě mileráda odpustím. Však on&nbsp;žádný mužský není lepší!“</span></p>
          <p class="chunk" data-nb-ref-number="89" data-nb-words="255" data-nb-chars="1674"><span class="idea" data-nb-ref-number="89" id="idea89" data-nb-words="255" data-nb-chars="1674">Říkala to&nbsp;nevzrušeně, téměř lhostejně, byla už&nbsp;na&nbsp;Coupeauovy kousky zvyklá; svou shovívavost se&nbsp;snažila ještě rozumově odůvodnit, ale přitom už&nbsp;jí&nbsp;nevadilo, že&nbsp;před ní&nbsp;v&nbsp;krámě poplácává děvčata. Když domluvila, rozhostilo se&nbsp;zas ticho, nikdo už&nbsp;nic neřekl. Paní Putoisová každou chvíli povytáhla zpod stolu košík, zastrčený za&nbsp;kretonovou záclonku, vzala z&nbsp;něho další kus prádla, a&nbsp;když ho&nbsp;vyžehlila, natáhla krátké paže a&nbsp;položila jej nahoru na&nbsp;polici. Klementa složila šestatřicátou pánskou košili a&nbsp;přežehlovala ještě záhyby. Práce bylo nad hlavu; počítaly, že&nbsp;budou muset dělat do&nbsp;jedenácti, když si&nbsp;pospíší. Všechny pradleny teď, když už&nbsp;je&nbsp;nikdo nerozptyloval, pracovaly plnou parou a&nbsp;žehlily, jen se&nbsp;kouřilo. Nahé paže se&nbsp;míhaly sem a&nbsp;tam jako růžové skvrny na&nbsp;bělostném prádle. Nasypaly znovu kamínka koksem a&nbsp;ve slunečních paprscích, které pronikaly mezi pověšenými prostěradly a&nbsp;pražily přímo na&nbsp;kamna, bylo vidět, jak se&nbsp;tetelí rozpálený vzduch, stoupající vzhůru, jako by&nbsp;tu&nbsp;šlehal nějaký neviditelný plamen. Pod sukněmi a&nbsp;ubrusy, schnoucími u&nbsp;stropu, bylo takové dusno, že&nbsp;šilhavé Augustině došly sliny a&nbsp;z&nbsp;koutku úst jí&nbsp;visela špička vyplazeného jazyka. Bylo tu&nbsp;cítit přetopenými kamny, nakyslým škrobem, připáleninou od&nbsp;žehliček a&nbsp;mdlým pachem jako v&nbsp;parní lázni; čtyři usilovně pracující dělnice sem navíc ještě vnášely poněkud ostřejší zápach zpocených šíjí a&nbsp;vlasů; kytice velikých lilií ve&nbsp;sklenici s&nbsp;nazelenalou vodou pozvolna vadla a&nbsp;vydechovala pronikavou, omamnou vůni. A&nbsp;do šustění žehliček a&nbsp;harašení pohrabáče v&nbsp;kamnech bylo chvílemi slyšet Coupeauovo chrápání, pravidelné jako tikání obrovských hodin, odměřující rytmus celé té&nbsp;rušné práci v&nbsp;dílně.</span></p>
          <p class="chunk" data-nb-ref-number="90" data-nb-words="388" data-nb-chars="2209"><span class="idea" data-nb-ref-number="90" id="idea90" data-nb-words="388" data-nb-chars="2209">Druhý den po&nbsp;flámu míval klempíř důkladnou kocovinu, říkal, že&nbsp;ho&nbsp;bolí vlasy, a&nbsp;chodil celý den rozježený, napuchlou tlamu měl nakřivo a&nbsp;páchlo mu&nbsp;z&nbsp;ní na&nbsp;sto honů. Vstával pozdě, teprve kolem osmé se&nbsp;vyhrabal z&nbsp;postele; potom bloumal po&nbsp;krámu, všude plival a&nbsp;nemohl se&nbsp;odhodlat jít do&nbsp;práce. Zas jeden ztracený den. Ráno naříkal, že&nbsp;má&nbsp;nohy jako z&nbsp;hadrů, a&nbsp;nadával si, že&nbsp;je&nbsp;pitomec, takhle si&nbsp;jeden den dávat do&nbsp;nosu a&nbsp;druhý den z&nbsp;toho pak být jako mátoha. To&nbsp;člověk potká kumpánů, ti&nbsp;se&nbsp;na&nbsp;něho, vagabundi, pověsí a&nbsp;začne se&nbsp;chlastat, ať&nbsp;člověk chce, nebo ne; postaví na&nbsp;tebe boudu, ty&nbsp;jim skočíš na&nbsp;špek a&nbsp;najednou seš zlinkovanej pod vobraz. Ale ne, jeho už&nbsp;na&nbsp;to, mordyje, víckrát nikdo nenachytá. Nehodlá si&nbsp;zničit zdraví po&nbsp;putykách a&nbsp;natáhnout brka v&nbsp;nejlepším věku. Ale po&nbsp;obědě mu&nbsp;otrnulo; nahlas si&nbsp;odkašlal „echm, echm!“, aby si&nbsp;dokázal, že&nbsp;má&nbsp;ještě pěkný zvučný hlas, a&nbsp;začal tvrdit, že&nbsp;včera nebyl napařený, nanejvýš snad že&nbsp;přišel trošínku v&nbsp;náladě. Kdepak, kam na&nbsp;něho! Takoví chlapáci se&nbsp;už&nbsp;dneska nerodí jako on, nic ho&nbsp;neporazí, může vypít všechno, co&nbsp;chce, a&nbsp;ani nemrkne. A&nbsp;celé odpoledne se&nbsp;pak poflakoval po&nbsp;čtvrti. Když se&nbsp;dost naotravoval dělnice, dala mu&nbsp;žena frank, aby od&nbsp;něho byl pokoj. Tak zmizel a&nbsp;uháněl si&nbsp;pro tabáček do&nbsp;hospody <em>U&nbsp;Šnytlíku</em> v&nbsp;ulici Poissonière; tam si&nbsp;dal obyčejně švestku v&nbsp;rumu, když tam potkal nějakého kumpána. Potom šel dorazit zbytek peněz k&nbsp;<em>Františkovi</em> na&nbsp;rohu Zlatnické ulice, kde měli báječné mladé víno, které jen lechtalo v&nbsp;krku. Byla to&nbsp;taková útulná putyka ještě postaru, tmavý lokál s&nbsp;nízkým stropem a&nbsp;vedle začouzená místnost, kde se&nbsp;prodávala polévka. Coupeau tam obyčejně zůstával až&nbsp;do&nbsp;večera a&nbsp;táhnul jeden čtvrťák za&nbsp;druhým. František mu&nbsp;dával na&nbsp;sekeru a&nbsp;svatosvatě mu&nbsp;slíbil, že&nbsp;nikdy nepošle účet jeho starý. Bodejť, člověk si&nbsp;přece musí vypláchnout chlebárnu a&nbsp;spláchnout všechen ten neřád od&nbsp;včerejška. Jedna sklenička vína chce hned druhou. A&nbsp;on je&nbsp;vůbec vždycky rovnej chlap, na&nbsp;ženskou se&nbsp;ani nepodívá, i&nbsp;když má&nbsp;rád legraci a&nbsp;někdy si&nbsp;taky trochu dá&nbsp;do&nbsp;nosu, to&nbsp;se&nbsp;ví, ale jen ve&nbsp;vší slušnosti; takovými prasáky opovrhuje, co&nbsp;propadli alkoholu a&nbsp;člověk je&nbsp;jakživ nevidí střízlivé. Vracel se&nbsp;domů veselý a&nbsp;roztomilý jako pěnkavička.</span></p>
          <p class="chunk" data-nb-ref-number="91" data-nb-words="23" data-nb-chars="133"><span class="idea" data-nb-ref-number="91" id="idea91" data-nb-words="23" data-nb-chars="133">„Jestlipak tady byl ten tvůj galán?“ ptával se&nbsp;někdy Gervaisy, aby ji&nbsp;poškádlil. „Už se&nbsp;tu&nbsp;skoro neukáže, budu pro něho muset dojít.“</span></p>
          <p class="chunk" data-nb-ref-number="92" data-nb-words="344" data-nb-chars="2049"><span class="idea" data-nb-ref-number="92" id="idea92" data-nb-words="344" data-nb-chars="2049">Ten galán, to&nbsp;byl Goujet. Opravdu hleděl, aby sem nechodil příliš často, protože se&nbsp;bál, že&nbsp;by&nbsp;byl na&nbsp;obtíž a&nbsp;že by&nbsp;z&nbsp;toho mohly být řeči. Přitom však využíval každé příležitosti, přinášel prádlo a&nbsp;chodil často po&nbsp;chodníku kolem. Měl vzadu v&nbsp;krámě svůj koutek, kde rád vysedával celé hodiny bez hnutí a&nbsp;pokuřoval z&nbsp;krátké lulky. Vždycky tak jednou za&nbsp;deset dní se&nbsp;odhodlal po&nbsp;večeři přijít a&nbsp;sedl si&nbsp;tam; nenadělal mnoho řečí, seděl a&nbsp;mlčel jak zařezaný, hltal Gervaisu očima a&nbsp;vytáhl lulku z&nbsp;úst, jen když se&nbsp;smál; smál se&nbsp;všemu, co&nbsp;řekla. Když bylo v&nbsp;sobotu práce až&nbsp;do&nbsp;noci, zůstával tu&nbsp;sedět a&nbsp;zdálo se, že&nbsp;se&nbsp;baví líp, než kdyby šel do&nbsp;divadla. Někdy žehlily dělnice až&nbsp;do&nbsp;tří hodin do&nbsp;rána. Na&nbsp;železném drátě visela ze&nbsp;stropu lampa a&nbsp;stínítko vrhalo velký kruh jasného světla, v&nbsp;němž se&nbsp;prádlo bělalo jako padlý sníh. Učednice zavírala u&nbsp;krámu okenice, ale protože červnové noci byly dusné, zůstávaly dveře do&nbsp;ulice otevřené. Čím bylo později, tím víc si&nbsp;ženy rozpínaly knoflíčky, aby měly pohodlí. Měly jemnou pleť, ve&nbsp;světle lampy zlatově zbarvenou, zvláště Gervaisa, která ztloustla a&nbsp;bílá ramena měla lesklá jako hedvábí; na&nbsp;krku měla dětský faldíček, jehož křivku by&nbsp;Goujet dovedl nakreslit zpaměti, tak už&nbsp;ho&nbsp;dobře znal. Na&nbsp;Goujeta pomalu doléhalo horko z&nbsp;kamen a&nbsp;vůně prádla, kouřícího pod žehličkami; upadal do&nbsp;příjemné malátnosti, myšlenky se&nbsp;mu&nbsp;pomalu převalovaly hlavou a&nbsp;před očima se&nbsp;mu&nbsp;míhaly uspěchané ženy, mávající nahými pažemi a&nbsp;pracující pozdě do&nbsp;noci, aby se&nbsp;celá čtvrť mohla zítra obléci do&nbsp;svátečního. Sousední domy kolem krámu usínaly a&nbsp;pomalu se&nbsp;snášelo hluboké ticho spícího města. Odbila půlnoc, pak jedna hodina, potom dvě. Vozy už&nbsp;nejezdily, chodci zmizeli. Do&nbsp;liduprázdné temné ulice teď zářil jedině úzký proužek světla ze&nbsp;dveří krámu jako kus žluté látky, rozprostřené po&nbsp;zemi. Chvílemi zazněly v&nbsp;dálce kroky, někdo se&nbsp;blížil; a&nbsp;když osamělý chodec procházel pruhem světla a&nbsp;uslyšel bouchání žehliček, udiveně nahlédl dovnitř a&nbsp;odnášel si&nbsp;v&nbsp;očích letmý obraz polosvlečených dělnic, zahalených narůžovělou párou.</span></p>
          <p class="chunk" data-nb-ref-number="93" data-nb-words="260" data-nb-chars="1463"><span class="idea" data-nb-ref-number="93" id="idea93" data-nb-words="260" data-nb-chars="1463">Goujet viděl, že&nbsp;Štěpán dělá Gervaise starosti, a&nbsp;chtěl také chlapce zachránit před Coupeauovými kopanci; a&nbsp;tak ho&nbsp;vzal k&nbsp;sobě do&nbsp;továrny na&nbsp;nýty, aby tam tahal měch. Cvočkařina sice není sama o&nbsp;sobě příliš záviděníhodné řemeslo, práce u&nbsp;kovadliny je&nbsp;špinavá a&nbsp;tluče se&nbsp;až&nbsp;do&nbsp;zpitomění pořád do&nbsp;stejných kusů železa, ale je&nbsp;to&nbsp;výnosné a&nbsp;dá se&nbsp;při tom vydělat deset až&nbsp;dvanáct franků za&nbsp;den. Klukovi je&nbsp;dvanáct let a&nbsp;může se&nbsp;brzo zaučit, bude-li se&nbsp;mu&nbsp;řemeslo líbit. A&nbsp;tak se&nbsp;stal Štěpán dalším pojítkem mezi pradlenou a&nbsp;kovářem. Ten vodil chlapce domů a&nbsp;podával Gervaise zprávy, jak se&nbsp;chová. Kdekdo teď Gervaise v&nbsp;žertu říkal, že&nbsp;se&nbsp;do&nbsp;ní&nbsp;Goujet zakoukal. Věděla to&nbsp;dobře a&nbsp;červenala se&nbsp;jako dívenka; tváře jí&nbsp;pokaždé zrudly studem jako panenská jablíčka. Chudák, takový milý hoch a&nbsp;tak slušný, nikdy se&nbsp;jí&nbsp;ani slovem nezmínil, ani jednou si&nbsp;k&nbsp;ní nic nedovolil, nikdy před ní&nbsp;neřekl jediné dvojsmyslné slovo. Takových slušných lidí už&nbsp;dneska moc není. Nechtěla si&nbsp;to&nbsp;přiznat, ale dělalo jí&nbsp;moc dobře, že&nbsp;ji&nbsp;má&nbsp;někdo takhle rád, tak čistě jako Panenku Marii. Když měla někdy s&nbsp;něčím vážnou starost, vzpomněla si&nbsp;na&nbsp;kováře a&nbsp;to jí&nbsp;vždycky utěšilo. Když spolu byli sami, nepřicházeli vůbec do&nbsp;rozpaků; mohli se&nbsp;jeden druhému podívat přímo do&nbsp;očí, usmívali se&nbsp;na&nbsp;sebe a&nbsp;o&nbsp;tom, co&nbsp;k&nbsp;sobě cítí, nikdy nemluvili. Byla to&nbsp;taková rozumná láska, nepomýšlející na&nbsp;nic špatného, protože je&nbsp;přece jen pořád lepší zachovat si&nbsp;klid, když i&nbsp;v&nbsp;tom klidu člověk může najít štěstí.</span></p>
          <p class="chunk" data-nb-ref-number="94" data-nb-words="525" data-nb-chars="3211"><span class="idea" data-nb-ref-number="94" id="idea94" data-nb-words="525" data-nb-chars="3211">Koncem léta jednou Nana vzbouřila celý dům. Bylo jí&nbsp;šest let a&nbsp;už se&nbsp;projevovala jako uličnice prvního řádu. Matka ji&nbsp;vodila každé ráno, aby se&nbsp;jí&nbsp;pořád nepletla pod nohama, do&nbsp;opatrovny v&nbsp;Polonceauově ulici, kterou vedla jakási slečna Jossová. Nana tam svazovala kamarádky vzadu za&nbsp;šaty, sypala slečně do&nbsp;šňupací tabatěrky popel a&nbsp;vymýšlela ještě všelijaké horší věci, o&nbsp;kterých se&nbsp;ani nedá mluvit. Dvakrát už&nbsp;ji&nbsp;slečna Jossová vyhodila, ale zas ji&nbsp;pokaždé vzala zpátky, aby nepřišla o&nbsp;šest franků měsíčně. Sotva přišla Nana domů, vynahrazovala si, že&nbsp;byla tak dlouho zavřená, a&nbsp;dělala pekelný kravál v&nbsp;průjezdu i&nbsp;na dvoře, kam ji&nbsp;pradleny posílaly hrát si, protože to&nbsp;s&nbsp;ní v&nbsp;krámě nebylo k&nbsp;vydržení. Našla tam vždycky Bochových Pavlínku a&nbsp;Viktora, syna Gervaisiny bývalé zaměstnavatelky, desetileté nemehlo, které si&nbsp;nejraději hrálo s&nbsp;nejmenšími holkami. Paní Fauconnierová zůstala s&nbsp;Coupeauovými zadobře a&nbsp;posílala tam kluka sama. Po&nbsp;celém domě se&nbsp;ostatně jen hemžilo dětmi, od&nbsp;rána do&nbsp;večera běhaly po&nbsp;všech čtyřech schodištích celé houfy capartů a&nbsp;shlukovaly se&nbsp;na&nbsp;dvoře jako hejna křičících a&nbsp;peroucích se&nbsp;vrabců. Jen od&nbsp;paní Gaudronové se&nbsp;jich vyrojilo vždy devět, blonďatých i&nbsp;tmavovlasých, nečesaných, usmrkaných, s&nbsp;kalhotami až&nbsp;u&nbsp;brady, punčochami shrnutými do&nbsp;bot a&nbsp;v&nbsp;rozedraných usmolených kabátcích, pod nimiž bylo vidět bílou kůži. Jiná žena, roznašečka z&nbsp;pátého poschodí, jich měla sedm. A&nbsp;ze všech ostatních bytů se&nbsp;jich rojilo jako smetí. Mezi tou hemžící se&nbsp;drobotinou s&nbsp;růžovými tvářičkami, které byly umyté, jen když pršelo, bylo vidět všechno, od&nbsp;větších dětí s&nbsp;vychytralými obličeji přes tlusté, už&nbsp;břichaté jako dospělí, až&nbsp;po&nbsp;nejmenší caparty, sotva vylezlé z&nbsp;kolébky, kteří ještě ani neuměli pořádně chodit, nemotorně se&nbsp;batolili a&nbsp;lezli po&nbsp;čtyřech pokaždé, když chtěli popoběhnout. A&nbsp;celému tomu hejnu usmrkanců vládla Nana. Hrála si&nbsp;na&nbsp;slečnu, komandovala děvčata o&nbsp;dvě hlavy větší než ona a&nbsp;postupovala milostivě trochu své moci jen Pavlíně a&nbsp;Viktorovi, kteří stáli ve&nbsp;všem při ní&nbsp;jako pravá ruka. Ta&nbsp;vykutálená uličnice si&nbsp;chtěla pořád hrát na&nbsp;maminku, svlékala nejmenší děti a&nbsp;zas je&nbsp;oblékala, chtěla všechny ostatní prohlížet po&nbsp;celém těle, ohmatávala je&nbsp;a&nbsp;podrobovala je&nbsp;svým despotickým rozmarům jako každý dospělý člověk. Pod jejím vedením se&nbsp;pořádala hra na&nbsp;facky. Celá banda se&nbsp;brodila barevnou vodou z&nbsp;barvírny a&nbsp;všechny děti pak měly nohy modré nebo červené až&nbsp;po&nbsp;kolena. Pak se&nbsp;zas táhlo k&nbsp;zámečníkovi, tam se&nbsp;kradly hřebíky a&nbsp;železné piliny, a&nbsp;nakonec se&nbsp;celé hejno slétlo na&nbsp;obrovské hromady hoblovaček z&nbsp;truhlárny, kde bývala největší legrace; děti se&nbsp;tam válely a&nbsp;vystrkovaly na&nbsp;sebe holé zadky. Patřil jim celý dvůr, od&nbsp;rána do&nbsp;večera se&nbsp;tam ozývalo klapání drobných střevíčků, utíkajících v&nbsp;chumlu, a&nbsp;pronikavý vřískot, který pokaždé zesílil, když se&nbsp;celá banda rozběhla jinam. Někdy jim dokonce ani dvůr nestačil. To&nbsp;se&nbsp;pak všechny nahrnuly do&nbsp;sklepů, vzápětí vylezly zas ven, běžely v&nbsp;zástupu po&nbsp;schodech nahoru, pustily se&nbsp;nějakou chodbou, pak zas dolů, znovu po&nbsp;schodech nahoru, pak zas po&nbsp;jiné chodbě, a&nbsp;to vydržely bez omrzení celé hodiny, za&nbsp;neustálého křiku, až&nbsp;se&nbsp;obrovský dům otřásal, jako kdyby se&nbsp;tam nahrnulo divoké stádo a&nbsp;rozběhlo se&nbsp;po&nbsp;všech koutech.</span></p>
          <p class="chunk" data-nb-ref-number="95" data-nb-words="29" data-nb-chars="170"><span class="idea" data-nb-ref-number="95" id="idea95" data-nb-words="29" data-nb-chars="170">„Zatracení parchanti!“ křičela za&nbsp;nimi Bochová. „Namouduši, jako kdyby ti&nbsp;lidi neměli nic jinýho na&nbsp;práci než dělat děti… A&nbsp;přitom to&nbsp;ještě naříká, že&nbsp;to&nbsp;nemá na&nbsp;chleba!“</span></p>
          <p class="chunk" data-nb-ref-number="96" data-nb-words="55" data-nb-chars="308"><span class="idea" data-nb-ref-number="96" id="idea96" data-nb-words="55" data-nb-chars="308">Boche říkával, že&nbsp;děti se&nbsp;v&nbsp;bídě množí jako houby na&nbsp;hnoji. Domovnice křičela celý boží den a&nbsp;hrozila jim koštětem. Nakonec zamkla všechny dveře do&nbsp;sklepů, protože z&nbsp;Pavlínky po&nbsp;několika pohlavcích vytáhla, že&nbsp;si&nbsp;tam v&nbsp;té tmě hrají na&nbsp;doktora; vymyslela si&nbsp;to&nbsp;Nana a&nbsp;léčila ostatní tím, že&nbsp;jim nařezala holí.</span></p>
          <p class="chunk" data-nb-ref-number="97" data-nb-words="140" data-nb-chars="815"><span class="idea" data-nb-ref-number="97" id="idea97" data-nb-words="140" data-nb-chars="815">Jednou odpoledne se&nbsp;strhl strašlivý rámus. Dřív nebo později k&nbsp;tomu ostatně muselo dojít. Nana si&nbsp;tenkrát vymyslela moc legrační hru. Ukradla před vrátnicí jeden dřevák paní Bochové, uvázala na&nbsp;něj provázek a&nbsp;tahala jej za&nbsp;sebou jako vozík. Viktor zas dostal nápad nacpat do&nbsp;dřeváku slupky od&nbsp;jablek. A&nbsp;seřadil se&nbsp;průvod. První šla Nana a&nbsp;táhla dřevák. Vedle dřeváku po&nbsp;obou stranách kráčela Pavlína s&nbsp;Viktorem. A&nbsp;za nimi pěkně v&nbsp;řadě celé hejno ostatních dětí, napřed velcí a&nbsp;za nimi se&nbsp;strkali menší. Naposledy se&nbsp;batolil malý špunt ještě v&nbsp;sukničce a&nbsp;s&nbsp;roztrženou čepičkou na&nbsp;uchu. Celý průvod zpíval nějakou smutnou píseň, samé „achich“ a&nbsp;„ouvej“; Nana totiž řekla, že&nbsp;si&nbsp;budou hrát na&nbsp;pohřeb a&nbsp;ty slupky od&nbsp;jablek, to&nbsp;že&nbsp;je&nbsp;nebožtík. Když obešly celý dvůr, vykročily znovu dokola. Měly z&nbsp;toho náramnou legraci.</span></p>
          <p class="chunk" data-nb-ref-number="98" data-nb-words="20" data-nb-chars="114"><span class="idea" data-nb-ref-number="98" id="idea98" data-nb-words="20" data-nb-chars="114">„Co to&nbsp;zase mají?“ zabručela paní Bochová, věčně podezřívavá a&nbsp;věčně na&nbsp;číhané, a&nbsp;vyšla se&nbsp;podívat z&nbsp;vrátnice ven.</span></p>
          <p class="chunk" data-nb-ref-number="99" data-nb-words="12" data-nb-chars="84"><span class="idea" data-nb-ref-number="99" id="idea99" data-nb-words="12" data-nb-chars="84">Když pochopila, zaječela rozzuřeně: „Vždyť je&nbsp;to&nbsp;můj dřevák! Bando jedna uličnická!“</span></p>
          <p class="chunk" data-nb-ref-number="100" data-nb-words="124" data-nb-chars="723"><span class="idea" data-nb-ref-number="100" id="idea100" data-nb-words="124" data-nb-chars="723">A&nbsp;začala rozdávat pohlavky; Naně vlepila dvě facky na&nbsp;obě tváře a&nbsp;Pavlínu kopla za&nbsp;to, že&nbsp;nechala, husa hloupá, vzít dřevák vlastní mámě. Gervaisa byla zrovna s&nbsp;vědrem pro vodu u&nbsp;kohoutku. Když viděla, že&nbsp;Naně teče z&nbsp;nosu krev a&nbsp;že holka naříká, jako když ji&nbsp;na&nbsp;nože bere, málem skočila domovnici do&nbsp;vlasů. Copak se&nbsp;dítě takhle mlátí jako dobytek? Na&nbsp;to&nbsp;musí být člověk bezcita, toho může být schopna jen nejposlednější plundra. Paní Bochová samozřejmě nezůstala odpověď dlužna. Když má&nbsp;někdo takovouhle nevycválanou dceru, má&nbsp;si&nbsp;ji, cumplocha, hlídat doma pod zámkem. Nakonec se&nbsp;ve&nbsp;dveřích vrátnice objevil i&nbsp;Boche a&nbsp;křikl na&nbsp;ženu, aby šla radši domů a&nbsp;nehádala se&nbsp;s&nbsp;takovou špinavou káčou. Tím se&nbsp;tedy nadobro rozhněvali.</span></p>
          <p class="chunk" data-nb-ref-number="101" data-nb-words="260" data-nb-chars="1614"><span class="idea" data-nb-ref-number="101" id="idea101" data-nb-words="260" data-nb-chars="1614">Po&nbsp;pravdě řečeno, mezi Bochovými a&nbsp;Coupeauovými už&nbsp;to&nbsp;asi měsíc neklapalo. Gervaisa, povahou velmi štědrá, jim každou chvíli nechávala láhev vína, hrnek polévky, pomeranče, kousky dortu. Jednou večer donesla do&nbsp;vrátnice trochu čekankového salátu s&nbsp;červenou řepou, protože věděla, že&nbsp;domovnice se&nbsp;po&nbsp;salátu může utlouci. Ale druhý den zbledla jako stěna, když jí&nbsp;slečna Remanjouová vyprávěla, jak se&nbsp;Bochová zhnuseně tvářila a&nbsp;před lidmi ten salát vyhodila, protože prý na&nbsp;tom, zaplaťpánbůh, ještě není tak špatně, aby musela jíst, v&nbsp;čem už&nbsp;se&nbsp;jiní povrtali. Od&nbsp;té&nbsp;doby Gervaisa s&nbsp;dárky jako když utne; žádné vínečko, žádná polévka, žádné pomeranče, žádné kousky dortu, vůbec nic. Teď se&nbsp;teprve Bochovi tvářili! Gervaisa si&nbsp;uvědomila, jakou udělala chybu; kdyby jim nebyla tak hloupě všechno cpala, nebyli by&nbsp;si&nbsp;na&nbsp;to&nbsp;zvykli a&nbsp;byli by&nbsp;zůstali hodní. Teď jí&nbsp;domovnice nemohla přijít na&nbsp;jméno. V&nbsp;říjnovém kvartálu toho napovídala domácímu až&nbsp;hrůza, že&nbsp;prý ta&nbsp;pradlena promlsá všechny peníze, které jí&nbsp;přijdou do&nbsp;ruky, a&nbsp;od včerejška už&nbsp;je&nbsp;dlužna činži; pan Marescot, který si&nbsp;také zvlášť nepotrpěl na&nbsp;zdvořilost, přišel hned do&nbsp;krámu, nesundal ani klobouk a&nbsp;chtěl peníze; Gervaisa mu&nbsp;je&nbsp;ostatně hned vysázela. Teď byli Bochovi pochopitelně s&nbsp;Lorilleuxovými jedna ruka. Ve&nbsp;vrátnici se&nbsp;popíjelo zase s&nbsp;Lorilleuxovými a&nbsp;docházelo tam k&nbsp;dojemným projevům usmíření. Nikdy by&nbsp;se&nbsp;spolu nebyli rozhněvali nebýt té&nbsp;pajdy, která by&nbsp;dokázala i&nbsp;skály proti sobě poštvat. Ale teď už&nbsp;ji&nbsp;Bochovi jaksepatří poznali a&nbsp;chápou, co&nbsp;od&nbsp;ní&nbsp;Lorilleuxovi museli zkusit. A&nbsp;když šla náhodou kolem, všichni se&nbsp;ve&nbsp;dveřích naschvál pošklebovali.</span></p>
          <p class="chunk" data-nb-ref-number="102" data-nb-words="99" data-nb-chars="587"><span class="idea" data-nb-ref-number="102" id="idea102" data-nb-words="99" data-nb-chars="587">Jednou však přece jen přišla Gervaisa nahoru k&nbsp;Lorilleuxovým. Kvůli mamince Coupeauové, které tehdy bylo sedmašedesát let. Oči už&nbsp;jí&nbsp;úplně přestaly sloužit. A&nbsp;s&nbsp;nohama na&nbsp;tom byla také moc špatně. Musela chtěj nechtěj nechat i&nbsp;té poslední posluhy a&nbsp;hrozilo jí, že&nbsp;umře hlady, jestliže se&nbsp;jí&nbsp;nikdo neujme. Gervaisa soudila, že&nbsp;je&nbsp;to&nbsp;ostuda, když má&nbsp;taková stará žena, matka tří dětí, zůstat opuštěná jako kůl v&nbsp;plotě. A&nbsp;protože Coupeau prohlásil, že&nbsp;s&nbsp;Lorilleuxovými mluvit nebude a&nbsp;že tam Gervaisa může zrovna tak jít sama, vypravila se&nbsp;tam jednou, když už&nbsp;jí&nbsp;rozhořčením překypěla žluč.</span></p>
          <p class="chunk" data-nb-ref-number="103" data-nb-words="79" data-nb-chars="508"><span class="idea" data-nb-ref-number="103" id="idea103" data-nb-words="79" data-nb-chars="508">Vtrhla k&nbsp;nim jako vichřice, ani nezaklepala. Nic se&nbsp;tam nezměnilo od&nbsp;onoho večera, kdy tam přišla poprvé na&nbsp;návštěvu a&nbsp;kdy jí&nbsp;Lorilleuxovi uchystali tak málo přívětivé přivítání. Týž cár vybledlé vlněné záclony odděloval od&nbsp;dílny ložnici, místnost úzkou jako nudle, jako vystavěnou pro úhoře. Vzadu seděl Lorilleux skloněný nad pracovním stolkem a&nbsp;přehýbal očko za&nbsp;očkem na&nbsp;kusu dvojitého řetízku, zatímco Lorilleuxová stála u&nbsp;svěráku a&nbsp;protahovala zlatý drátek. Malá výheň v&nbsp;denním světle svítila do&nbsp;růžova.</span></p>
          <p class="chunk" data-nb-ref-number="104" data-nb-words="46" data-nb-chars="264"><span class="idea" data-nb-ref-number="104" id="idea104" data-nb-words="46" data-nb-chars="264">„Ano, jsem to&nbsp;já!“ promluvila Gervaisa. „Asi se&nbsp;tomu divíte, když jsme spolu na&nbsp;nože? Ale nepřišla jsem kvůli sobě ani kvůli vám, to&nbsp;si&nbsp;můžete myslet… Jdu kvůli mamince Coupeauové. Ano, jdu se&nbsp;zeptat, jak dlouho ji&nbsp;ještě necháme čekat na&nbsp;smilování od&nbsp;cizích lidí.“</span></p>
          <p class="chunk" data-nb-ref-number="105" data-nb-words="13" data-nb-chars="88"><span class="idea" data-nb-ref-number="105" id="idea105" data-nb-words="13" data-nb-chars="88">„To jsou způsoby, takhle sem vletět!“ zabručela Lorilleuxová. „K&nbsp;tomu je&nbsp;třeba drzosti!“</span></p>
          <p class="chunk" data-nb-ref-number="106" data-nb-words="94" data-nb-chars="535"><span class="idea" data-nb-ref-number="106" id="idea106" data-nb-words="94" data-nb-chars="535">Pak se&nbsp;otočila zády a&nbsp;protahovala drátek dál, jako by&nbsp;tu&nbsp;švagrová ani nebyla. Ale Lorilleux otočil ke&nbsp;dveřím ten svůj zelený obličej a&nbsp;začal křičet: „Co to, prosím vás, povídáte?“ Ale dobře rozuměl, o&nbsp;čem je&nbsp;řeč, a&nbsp;vzápětí dodal: „Zas nějaké pomluvy, co? To&nbsp;je&nbsp;od&nbsp;staré Coupeauové opravdu moc hezké, že&nbsp;všude brečí a&nbsp;naříká, jakou má&nbsp;bídu… A&nbsp;to u&nbsp;nás, prosím, předevčírem obědvala! My&nbsp;děláme, co&nbsp;můžeme. Nemáme žádné zlaté doly… Ale jestli si&nbsp;chodí stěžovat k&nbsp;jiným, tak si&nbsp;tam může zůstat; protože my&nbsp;takovéhle špehování nemáme rádi.“</span></p>
          <p class="chunk" data-nb-ref-number="107" data-nb-words="28" data-nb-chars="151"><span class="idea" data-nb-ref-number="107" id="idea107" data-nb-words="28" data-nb-chars="151">Vzal zase do&nbsp;ruky konec řetízku a&nbsp;otočil se&nbsp;k&nbsp;Gervaise také zády; ale ještě, jakoby nerad, dodal: „Když dá&nbsp;každý měsíčně pět franků, my&nbsp;dáme taky pět.“</span></p>
          <p class="chunk" data-nb-ref-number="108" data-nb-words="214" data-nb-chars="1269"><span class="idea" data-nb-ref-number="108" id="idea108" data-nb-words="214" data-nb-chars="1269">Gervaisa se&nbsp;už&nbsp;mezitím uklidnila, lhostejné a&nbsp;kyselé obličeje Lorilleuxových ji&nbsp;dokonale zchladily. Odjakživa měla, když sem vkročila, takový nepříjemný pocit, jako by&nbsp;se&nbsp;jí&nbsp;mělo udělat špatně. Upírala oči dolů na&nbsp;kosočtverce dřevěné rohože, na&nbsp;niž padaly úlomky zlata, a&nbsp;vysvětlovala teď klidně a&nbsp;rozumně, jak si&nbsp;to&nbsp;představuje. Maminka Coupeauová má&nbsp;tři děti. Kdyby každý z&nbsp;nich dal pět franků, dělalo by&nbsp;to&nbsp;měsíčně jen patnáct franků a&nbsp;to je&nbsp;opravdu málo, z&nbsp;toho nemůže být nikdo živ. Musí se&nbsp;to&nbsp;přinejmenším ztrojnásobit. Ale Lorilleux spráskl ruce. Kde by&nbsp;on&nbsp;měl vzít patnáct franků měsíčně? Copak krade? Lidé jsou opravdu k&nbsp;smíchu, myslí si, že&nbsp;je&nbsp;bohatý, protože má&nbsp;doma zlato. Pak se&nbsp;pustil do&nbsp;maminky Coupeauové. Ráno prý si&nbsp;nedovede odříct k&nbsp;snídani kávu, občas si&nbsp;lízne kořalky a&nbsp;vůbec má&nbsp;nároky, jako by&nbsp;měla bůhvíjaké jmění. Každý má&nbsp;rád dobré bydlo, to&nbsp;se&nbsp;rozumí! Jenomže když si&nbsp;na&nbsp;to&nbsp;někdo nedovedl našetřit, tak musí žít jako ostatní a&nbsp;pěkně si&nbsp;utáhnout opasek. Ostatně maminka Coupeauová ještě není tak stará, aby nemohla pracovat. Vybrat si&nbsp;nejlepší kousek z&nbsp;mísy, na&nbsp;to&nbsp;má, panečku, oči ještě dobré! Zkrátka; je&nbsp;to&nbsp;stará vykutálená podvodnice a&nbsp;ráda by&nbsp;se&nbsp;nechala rozmazlovat. I&nbsp;kdyby na&nbsp;to&nbsp;měl, nepokládal by&nbsp;za&nbsp;správné podporovat někoho v&nbsp;lenosti.</span></p>
          <p class="chunk" data-nb-ref-number="109" data-nb-words="102" data-nb-chars="648"><span class="idea" data-nb-ref-number="109" id="idea109" data-nb-words="102" data-nb-chars="648">Gervaisa při tom všem mluvila pořád smířlivě a&nbsp;klidně mu&nbsp;takové zlovolné pomluvy vyvracela. Pokoušela se&nbsp;Lorilleuxovy obměkčit. Ale zlatník jí&nbsp;nakonec už&nbsp;vůbec přestal odpovídat. Lorilleuxová teď stála u&nbsp;výhně, držela za&nbsp;dlouhou rukojeť měděnou pánvičku a&nbsp;čistila kousek řetízku v&nbsp;roztoku kyseliny dusičné. Schválně se&nbsp;otáčela k&nbsp;Gervaise zády, jako by&nbsp;tu&nbsp;ani nebyla. Gervaisa mluvila dál a&nbsp;dívala se, jak jsou zabráni do&nbsp;práce v&nbsp;té černé zaprášené dílně, celí sehnutí, ve&nbsp;spravovaných a&nbsp;promaštěných šatech, jako by&nbsp;tou jednotvárnou mechanickou prací už&nbsp;sami ztvrdli, otupěli a&nbsp;proměnili se&nbsp;v&nbsp;pouhé staré nástroje. Tu&nbsp;v&nbsp;ní najednou překypěla zlost.</span></p>
          <p class="chunk" data-nb-ref-number="110" data-nb-words="55" data-nb-chars="315"><span class="idea" data-nb-ref-number="110" id="idea110" data-nb-words="55" data-nb-chars="315">„Tak dobře!“ vykřikla. „Je mi&nbsp;to&nbsp;nakonec vlastně milejší, ty&nbsp;své peníze si&nbsp;nechte! Já&nbsp;si&nbsp;vezmu maminku Coupeauovou k&nbsp;sobě, rozumíte! Ujala jsem se&nbsp;nedávno opuštěné kočky, tak se&nbsp;můžu vaší matky taky ujmout! Nic jí&nbsp;u&nbsp;mě nebude chybět, ani káva, ani ta&nbsp;kapka kořalky! Panebože, jste vy&nbsp;to&nbsp;ale rodina! Takoví špínové!“</span></p>
          <p class="chunk" data-nb-ref-number="111" data-nb-words="87" data-nb-chars="510"><span class="idea" data-nb-ref-number="111" id="idea111" data-nb-words="87" data-nb-chars="510">Paní Lorilleuxová se&nbsp;otočila jako na&nbsp;obrtlíku. Napřahovala pánev, jako by&nbsp;chtěla kyselinu vchrstnout švagrové do&nbsp;obličeje. Blekotala: „Ať už&nbsp;jste odtud, nebo se&nbsp;stane neštěstí…! A&nbsp;s&nbsp;těmi pěti franky nepočítejte, protože já&nbsp;nedám ani vindru, namouduši, ani vindru…! To&nbsp;by&nbsp;tak hrálo, pět franků! Maminka by&nbsp;vám dělala služku, a&nbsp;vy byste si&nbsp;za&nbsp;mých pět franků vyhazovala z&nbsp;kopýtka! Jestli k&nbsp;vám půjde, tak jí&nbsp;můžete rovnou vyřídit, že&nbsp;jí&nbsp;nepošlu ani sklenici vody, i&nbsp;kdyby měla chcípnout… A&nbsp;teď ať&nbsp;už&nbsp;jste odsud!“</span></p>
          <p class="chunk" data-nb-ref-number="112" data-nb-words="13" data-nb-chars="79"><span class="idea" data-nb-ref-number="112" id="idea112" data-nb-words="13" data-nb-chars="79">„To není ženská, to&nbsp;je&nbsp;netvor!“ řekla Gervaisa, když za&nbsp;sebou přibouchla dveře.</span></p>
          <p class="chunk" data-nb-ref-number="113" data-nb-words="193" data-nb-chars="1172"><span class="idea" data-nb-ref-number="113" id="idea113" data-nb-words="193" data-nb-chars="1172">Hned druhý den nastěhovala maminku Coupeauovou k&nbsp;sobě. Dala jí&nbsp;postel do&nbsp;velké komory, kde spala Nana a&nbsp;kde bylo světlo z&nbsp;kulatého okénka u&nbsp;stropu. Stěhování netrvalo dlouho, protože maminka Coupeauová neměla jiný nábytek než postel, starou ořechovou skříň&nbsp;– tu&nbsp;dali do&nbsp;komory se&nbsp;špinavým prádlem&nbsp;–, stůl a&nbsp;dvě židle. Stůl prodali a&nbsp;židle dali nově vyplést slámou. Stará paní ještě ten večer, kdy ji&nbsp;nastěhovali, pomáhala zametat, myla nádobí, zkrátka snažila se&nbsp;být užitečná, protože byla ráda, že&nbsp;jí&nbsp;pomohli z&nbsp;bídy. Lorilleuxovi mohli zlostí puknout; navíc jim ještě dodalo, že&nbsp;se&nbsp;paní Leratová přiklonila na&nbsp;stranu Coupeauových. Jednoho krásného dne si&nbsp;obě sestry, květinářka a&nbsp;zlatnice, kvůli Gervaise nafackovaly. Leratová se&nbsp;totiž odvážila pochválit Gervaisu, jak hezky prý se&nbsp;k&nbsp;jejich mamince zachovala. Když viděla, jak se&nbsp;na&nbsp;to&nbsp;sestra vztekle tváří, neodolala a&nbsp;musela ji&nbsp;podráždit ještě víc; tvrdila, že&nbsp;má&nbsp;Gervaisa překrásné oči, takové svítivé oči, že&nbsp;by&nbsp;se&nbsp;o&nbsp;ně dal i&nbsp;papír zapálit. Nato si&nbsp;tedy daly pár pohlavků a&nbsp;zapřisáhly se, že&nbsp;už&nbsp;se&nbsp;do&nbsp;smrti neuvidí. Teď trávila paní Leratová celé večery v&nbsp;krámě a&nbsp;potutelně se&nbsp;usmívala necudným řečem dlouhé Klementy.</span></p>
          <p class="chunk" data-nb-ref-number="114" data-nb-words="359" data-nb-chars="2206"><span class="idea" data-nb-ref-number="114" id="idea114" data-nb-words="359" data-nb-chars="2206">Uplynuly tři roky. Ještě několikrát se&nbsp;pohněvali a&nbsp;znovu usmířili. Gervaisa si&nbsp;z&nbsp;Lorilleuxových, Bochových a&nbsp;ze všech ostatních, kdo ji&nbsp;pomlouvali, houby dělala. Když se&nbsp;na&nbsp;ní&nbsp;někomu něco nelíbí, tak jí&nbsp;může vlézt na&nbsp;záda, ne? Ona si&nbsp;vydělá, kolik potřebuje, a&nbsp;to je&nbsp;hlavní věc. Ve&nbsp;čtvrti si&nbsp;jí&nbsp;nakonec všichni velmi vážili, protože koneckonců takových stálých zákazníků, jako je&nbsp;ona, se&nbsp;mnoho nenajde; platí hotově, nesmlouvá o&nbsp;krejcar, nepřebírá zboží. Chleba nakupovala u&nbsp;Coudeloupové v&nbsp;ulici Poissonière, maso u&nbsp;tlustého Karla, řezníka v&nbsp;Polonceauově ulici, a&nbsp;koloniální zboží u&nbsp;Lehongrů ve&nbsp;Zlatnické ulici, skoro naproti svému krámu. František, vinárník na&nbsp;rohu, jí&nbsp;dával víno v&nbsp;padesátilitrových demižonech. Soused Vigouroux, jehož žena musela asi mít boky samou modřinu, jak ji&nbsp;do&nbsp;nich mužští štípali, jí&nbsp;přenechával koks za&nbsp;původní cenu, jak ho&nbsp;měl z&nbsp;plynárny. A&nbsp;všichni tito dodavatelé ji&nbsp;vždycky dobře obsloužili, jen co&nbsp;je&nbsp;pravda; však také dobře věděli, že&nbsp;na&nbsp;tom neprodělají, když k&nbsp;ní budou ochotni. Kdykoliv se&nbsp;ukázala na&nbsp;ulici, jen tak v&nbsp;pantoflích a&nbsp;prostovlasá, zdravili ji&nbsp;lidé ze&nbsp;všech stran, byla tu&nbsp;všude jako doma, sousední ulice jako by&nbsp;přirozeně patřily k&nbsp;jejímu bytu, otevřenému rovnou na&nbsp;chodník. Ráda se&nbsp;teď někdy při nákupu nebo na&nbsp;pochůzce pozdržela, bylo jí&nbsp;dobře venku uprostřed samých známých lidí. Když někdy neměla čas uvařit, zašla na&nbsp;jídlo do&nbsp;hospody a&nbsp;tam si&nbsp;popovídala s&nbsp;hostinským, kterému patřil lokál na&nbsp;druhém konci domu, velká místnost se&nbsp;širokými okny, za&nbsp;jejichž zašlou špínou bylo vidět tmavý zašedlý dvůr. Anebo se&nbsp;s&nbsp;rukama plnýma talířů a&nbsp;misek zastavila na&nbsp;kus řeči u&nbsp;některého okna v&nbsp;přízemí, nejčastěji u&nbsp;ševce, kde bylo uvnitř vidět rozházenou postel, podlahu plnou odřezků kůže, dvě rozviklané dětské kolébky a&nbsp;hrnek s&nbsp;lepem, plný černé vody. Nejvíc si&nbsp;však pořád vážila toho pána odnaproti, hodináře v&nbsp;šosatém kabátě, který vypadal tak čistě a&nbsp;upraveně a&nbsp;pořád se&nbsp;droboučkými nástroji vrtal v&nbsp;hodinkách. Často přešla ulici, jen aby ho&nbsp;pozdravila, a&nbsp;rozhlížela se&nbsp;s&nbsp;potěšením po&nbsp;jeho krámu, těsném jako skříň, kde se&nbsp;na&nbsp;ni&nbsp;ze&nbsp;všech stran smály veselé kukačkové hodiny s&nbsp;pospíchajícími kyvadly, odbíjející čtvrthodiny všechny najednou, jedny přes druhé.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="115" data-nb-words="11" data-nb-chars="73"><span class="idea" data-nb-ref-number="115" id="idea115" data-nb-words="11" data-nb-chars="73"><p>Tuhá, obvykle nebělená bavlněná tkanina s&nbsp;plátnovou vazbou. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="116" data-nb-words="11" data-nb-chars="55"><span class="idea" data-nb-ref-number="116" id="idea116" data-nb-words="11" data-nb-chars="55"><p>Žehlička na&nbsp;úpravu volánů a&nbsp;vln na&nbsp;látce. <em>Pozn. red.</em> <a href="#fnref:2" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>