<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="2">
    <meta name="apple-mobile-web-app-capable" content="yes">
    <title>2</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_005.html">
    <link rel="next" href="./zabijak_007.html">
    <meta name="nb-order" content="2">
    <link rel="self" href="zabijak_006.html">
    <meta name="nb-identifier" content="zola-zabijak-3e4c48f">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9981" data-nb-chars="59669">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">2</span></h1>
        <section>
          <p class="chunk" data-nb-ref-number="2" data-nb-words="62" data-nb-chars="382"><span class="idea" data-nb-ref-number="2" id="idea2" data-nb-words="62" data-nb-chars="382">O&nbsp;tři neděle později jednoho krásného slunečního dne asi o&nbsp;půl dvanácté seděla Gervaisa s&nbsp;klempířem Coupeauem v&nbsp;hospodě starého Colomba a&nbsp;jedli spolu švestky v&nbsp;lihu. Coupeau pokuřoval na&nbsp;chodníku cigaretu, když se&nbsp;vracela z&nbsp;roznášky prádla a&nbsp;přecházela zrovna ulici, a&nbsp;přinutil ji, aby s&nbsp;ním zašla dovnitř. U&nbsp;nohou jí&nbsp;teď vedle zinkového stolu stál velký čtverhranný prádelní košík.</span></p>
          <p class="chunk" data-nb-ref-number="3" data-nb-words="167" data-nb-chars="1140"><span class="idea" data-nb-ref-number="3" id="idea3" data-nb-words="167" data-nb-chars="1140">Kořalna starého Colomba stála na&nbsp;rohu Rybářské ulice a&nbsp;Roche­chouartského bulváru. Na&nbsp;vývěsním štítu bylo po&nbsp;celé délce napsáno protáhlými modrými písmeny jediné slovo: Lihoviny. Po&nbsp;obou stranách dveří stál přepůlený soudek a&nbsp;v&nbsp;něm zaprášený oleandr. Po&nbsp;levé straně, když se&nbsp;vešlo, se&nbsp;táhl dlouhatánský nálevní pult s&nbsp;řadami skleniček, nádobou na&nbsp;oplachování a&nbsp;cínovými odlivkami. Jako výzdoba byly kolem dokola celého rozlehlého lokálu rozestavěny veliké světležlutě natřené sudy, lesknoucí se&nbsp;čerstvým lakem; nablýskané obruče a&nbsp;měděné pípy na&nbsp;nich jen svítily. Nad nimi byly stěny zakryté policemi s&nbsp;láhvemi likérů, sklenicemi naloženého ovoce a&nbsp;všelijakými lahvičkami, vyrovnanými v&nbsp;řadě, jejichž živé barvy se&nbsp;odrážely v&nbsp;zrcadle za&nbsp;pultem jako jablkově zelené, nazlátlé nebo světle červené skvrny. Ale největší pozoruhodnost celého podniku stála vzadu za&nbsp;dřevěným pažením na&nbsp;zastřešeném dvorku, totiž destilační přístroj, který zákazníci mohli sledovat v&nbsp;plné práci; varné baňky s&nbsp;dlouhými hrdly, spirálové chladiče, vedoucí někam dolů až&nbsp;pod zem, celá ďábelská kuchyně, před níž tak rádi postávali v&nbsp;zasnění dělníci propadlí opilství.</span></p>
          <p class="chunk" data-nb-ref-number="4" data-nb-words="71" data-nb-chars="448"><span class="idea" data-nb-ref-number="4" id="idea4" data-nb-words="71" data-nb-chars="448">Teď v&nbsp;hodinu oběda byla kořalna prázdná. Tlustý čtyřicátník ve&nbsp;vestě s&nbsp;rukávy, starý Colombe, naléval asi desetileté holčičce do&nbsp;hrníčku za&nbsp;čtyři pětníky kořalky. Dveřmi svítil dovnitř široký pruh slunečního světla a&nbsp;hřál podlahu, ustavičně vlhkou, jak na&nbsp;ni&nbsp;kuřáci plivali. A&nbsp;od nálevního pultu i&nbsp;ze sudu se&nbsp;šířila po&nbsp;celé místnosti sladká a&nbsp;kořenná vůně alkoholových výparů, jež jako by&nbsp;rozmnožovala a&nbsp;opájela prosluněný prach, vířící ve&nbsp;vzduchu.</span></p>
          <p class="chunk" data-nb-ref-number="5" data-nb-words="100" data-nb-chars="626"><span class="idea" data-nb-ref-number="5" id="idea5" data-nb-words="100" data-nb-chars="626">Coupeau si&nbsp;zatím kroutil další cigaretu. Byl čistý a&nbsp;upravený, měl na&nbsp;sobě dělnickou kazajku a&nbsp;na hlavě malou modrou plátěnou čapku; smál se&nbsp;a&nbsp;ukazoval bílé zuby. Měl vystouplou dolní čelist, trochu rozpláclý nos, krásné hnědé oči a&nbsp;dobrácký veselý obličej věrného psa. Husté chundelaté vlasy mu&nbsp;stály na&nbsp;hlavě jako čupřina. Pleť měl ještě hladkou a&nbsp;bez vrásek, bylo mu&nbsp;šestadvacet. Gervaisa seděla proti němu v&nbsp;černém bavlněném živůtku, prostovlasá, a&nbsp;dojídala právě švestku, kterou způsobně držela za&nbsp;stopku v&nbsp;konečcích prstů. Seděli blízko dveří, u&nbsp;prvního ze&nbsp;čtyř stolků, stojících v&nbsp;řadě podél sudů vedle nálevního pultu.</span></p>
          <p class="chunk" data-nb-ref-number="6" data-nb-words="52" data-nb-chars="308"><span class="idea" data-nb-ref-number="6" id="idea6" data-nb-words="52" data-nb-chars="308">Když si&nbsp;klempíř zapálil, opřel se&nbsp;lokty o&nbsp;stůl, naklonil se&nbsp;kupředu a&nbsp;chvíli se&nbsp;mlčky díval na&nbsp;mladou ženu, jejíž hezký obličej světlovlásky byl dnes mléčně průsvitný jako jemný porcelán. Pak narážeje zřejmě na&nbsp;něco, o&nbsp;čem už&nbsp;dlouho debatovali, se&nbsp;polohlasně zeptal: „Tak tedy ne? Je&nbsp;to&nbsp;vaše poslední slovo?“</span></p>
          <p class="chunk" data-nb-ref-number="7" data-nb-words="105" data-nb-chars="653"><span class="idea" data-nb-ref-number="7" id="idea7" data-nb-words="105" data-nb-chars="653">„To se&nbsp;ví, že&nbsp;ne, pane Coupeau,“ odpověděla klidně Gervaisa a&nbsp;usmála se. „Snad byste o&nbsp;tom nechtěl mluvit zrovna tady. Vždyť jste mi&nbsp;slíbil, že&nbsp;budete rozumný… Tohle vědět, nebyla bych se&nbsp;od&nbsp;vás nechala pozvat.“ Neřekl na&nbsp;to&nbsp;nic, jen se&nbsp;na&nbsp;ni&nbsp;dál díval úplně zblízka vemlouvavým, vyzývavým, zamilovaným pohledem. Dráždily ho&nbsp;především koutky jejích úst, drobné, světlerůžové, trochu zavlhlé koutky, za&nbsp;nimiž bylo vidět, když se&nbsp;usmála, svěží červeň úst. Ona se&nbsp;však přesto nijak neodtahovala, zůstávala přívětivá a&nbsp;mírná. Po&nbsp;chvilce mlčení dodala: „To přece nemyslíte vážně. Vždyť já&nbsp;už&nbsp;jsem stará ženská, mám omiletýho kluka… Copak bysme spolu dělali?“</span></p>
          <p class="chunk" data-nb-ref-number="8" data-nb-words="10" data-nb-chars="61"><span class="idea" data-nb-ref-number="8" id="idea8" data-nb-words="10" data-nb-chars="61">„No přece to, co&nbsp;dělají ostatní!“ zašeptal Coupeau a&nbsp;zamrkal.</span></p>
          <p class="chunk" data-nb-ref-number="9" data-nb-words="6" data-nb-chars="32"><span class="idea" data-nb-ref-number="9" id="idea9" data-nb-words="6" data-nb-chars="32">Ale ona jen omrzele mávla rukou.</span></p>
          <p class="chunk" data-nb-ref-number="10" data-nb-words="88" data-nb-chars="499"><span class="idea" data-nb-ref-number="10" id="idea10" data-nb-words="88" data-nb-chars="499">„Jestli si&nbsp;myslíte, že&nbsp;je&nbsp;to&nbsp;vždycky jenom legrace… To&nbsp;je&nbsp;vidět, že&nbsp;jste ještě nikdy s&nbsp;žádnou nežil pohromadě. Ba&nbsp;ne, pane Coupeau, já&nbsp;musím myslet na&nbsp;vážný věci. Víte, lehkomyslnost k&nbsp;ničemu dobrýmu nevede. Mám doma dva krky na&nbsp;živení, a&nbsp;ty toho něco spořádají! Jak myslíte, že&nbsp;bych tu&nbsp;svou domácnost uživila, kdybych mařila čas pletkami s&nbsp;mužskými…? A&nbsp;pak, víte, jak jsem teď přišla do&nbsp;neštěstí, tak jsem dostala ponaučení na&nbsp;celej život. Na&nbsp;mužský mě&nbsp;přešla chuť a&nbsp;hned tak zas ňákýmu nenaletím.“</span></p>
          <p class="chunk" data-nb-ref-number="11" data-nb-words="33" data-nb-chars="214"><span class="idea" data-nb-ref-number="11" id="idea11" data-nb-words="33" data-nb-chars="214">Mluvila bez hněvu, velmi rozumně a&nbsp;rozvážně, jako by&nbsp;projednávala nějakou pracovní záležitost a&nbsp;vysvětlovala, proč nemůže tenhle šátek naškrobit. Bylo vidět, že&nbsp;to&nbsp;má&nbsp;všechno už&nbsp;dávno srovnané v&nbsp;hlavě a&nbsp;promyšlené.</span></p>
          <p class="chunk" data-nb-ref-number="12" data-nb-words="15" data-nb-chars="95"><span class="idea" data-nb-ref-number="12" id="idea12" data-nb-words="15" data-nb-chars="95">Coupeau začínal být naměkko a&nbsp;opakoval pořád: „To jste mě&nbsp;teda moc zarmoutila, namouduši, moc…“</span></p>
          <p class="chunk" data-nb-ref-number="13" data-nb-words="103" data-nb-chars="568"><span class="idea" data-nb-ref-number="13" id="idea13" data-nb-words="103" data-nb-chars="568">„Ano, to&nbsp;vidím,“ pokračovala, „a mrzí mě&nbsp;to&nbsp;kvůli vám, pane Coupeau… Nesmíte se&nbsp;tím cítit uražený. Kdybych měla pomyšlení na&nbsp;nějaký techtle, božínku, tak to&nbsp;bych šla ještě spíš s&nbsp;vámi než s&nbsp;kýmkoliv jiným. Vypadáte jako hodnej člověk a&nbsp;jste moc milej. Dali bysme to&nbsp;dohromady, viďte, a&nbsp;nějak by&nbsp;to&nbsp;šlo. Nehraju si&nbsp;na&nbsp;žádnou princeznu a&nbsp;neříkám, že&nbsp;by&nbsp;se&nbsp;to&nbsp;nebylo mohlo stát… Jenomže proč to&nbsp;dělat, když do&nbsp;toho nemám chuť? Teď už&nbsp;jsem čtrnáct dní u&nbsp;paní Fauconnierové. Kluci chodí do&nbsp;školy. Pracuju a&nbsp;jsem spokojená… Vidíte. A&nbsp;tak bude nejlepší nechat to, jak to&nbsp;je.“</span></p>
          <p class="chunk" data-nb-ref-number="14" data-nb-words="7" data-nb-chars="37"><span class="idea" data-nb-ref-number="14" id="idea14" data-nb-words="7" data-nb-chars="37">Shýbla se&nbsp;a&nbsp;chystala se&nbsp;sebrat košík.</span></p>
          <p class="chunk" data-nb-ref-number="15" data-nb-words="31" data-nb-chars="156"><span class="idea" data-nb-ref-number="15" id="idea15" data-nb-words="31" data-nb-chars="156">„Vy mě&nbsp;tady bavíte a&nbsp;šéfová už&nbsp;na&nbsp;mě&nbsp;určitě čeká… Však vy&nbsp;si&nbsp;najdete jinou, nebojte se, pane Coupeau, hezčí, než jsem já, a&nbsp;nebude mít na&nbsp;krku dva haranty.“</span></p>
          <p class="chunk" data-nb-ref-number="16" data-nb-words="54" data-nb-chars="311"><span class="idea" data-nb-ref-number="16" id="idea16" data-nb-words="54" data-nb-chars="311">Podíval se&nbsp;na&nbsp;kulaté hodiny, zasazené do&nbsp;zrcadla, a&nbsp;donutil ji&nbsp;zase si&nbsp;sednout. Vykřikl: „Počkejte! Vždyť je&nbsp;teprve půl a&nbsp;pět minut! Slíbila jste mi&nbsp;do&nbsp;dvanácti… Snad se&nbsp;nebojíte, že&nbsp;budu vyvádět nějaký hlouposti, když je&nbsp;mezi námi stůl… To&nbsp;jsem vám tak protivnej, že&nbsp;si&nbsp;se&nbsp;mnou nechcete ani chvilku popovídat?“</span></p>
          <p class="chunk" data-nb-ref-number="17" data-nb-words="245" data-nb-chars="1523"><span class="idea" data-nb-ref-number="17" id="idea17" data-nb-words="245" data-nb-chars="1523">Postavila zas košík, aby se&nbsp;k&nbsp;němu nezachovala nezdvořile. Hovořili dál jako dobří přátelé. Najedla se&nbsp;už&nbsp;předtím, než šla roznášet prádlo, a&nbsp;Coupeau si&nbsp;dnes také pospíšil s&nbsp;polévkou a&nbsp;hovězím, aby si&nbsp;na&nbsp;ni&nbsp;mohl počíhat. Gervaisa mu&nbsp;přívětivě odpovídala a&nbsp;přitom pozorovala oknem výkladu mezi lahvemi ovoce v&nbsp;rumu, jak se&nbsp;na&nbsp;ulici hemží lidé. Teď v&nbsp;poledne tam byla veliká tlačenice. Na&nbsp;obou chodnících v&nbsp;úzké ulici mezi vysokými domy se&nbsp;vyrojilo množství pospíchajících lidí, klátících rukama a&nbsp;strkajících do&nbsp;sebe. Opozdilí dělníci, kteří se&nbsp;zdrželi v&nbsp;práci, přecházeli dlouhými kroky přes ulici, s&nbsp;obličejem zamračeným hlady, a&nbsp;vcházeli naproti k&nbsp;pekaři; pak se&nbsp;vynořovali s&nbsp;librou chleba v&nbsp;podpaží a&nbsp;šli o&nbsp;tři domy výš do&nbsp;hospody <em>U&nbsp;Dvouhlavého telete</em> sníst oběd za&nbsp;šest pětníků. Byla tam vedle pekaře také zelinářka, která prodávala smažené brambory a&nbsp;šnečí salát s&nbsp;petrželí. V&nbsp;nepřetržité řadě jedna za&nbsp;druhou si&nbsp;dělnice v&nbsp;dlouhých zástěrách odnášely kornoutky brambor a&nbsp;salát v&nbsp;hrníčcích; jiné zas, hezká děvčata, prostovlasá s&nbsp;křehkými obličeji, si&nbsp;kupovaly svazečky ředkviček. Když se&nbsp;Gervaisa naklonila, viděla ještě na&nbsp;řeznický krám plný lidí, z&nbsp;něhož vycházely děti a&nbsp;držely v&nbsp;zamaštěném papíru smaženou kotletu, buřta anebo ještě teplé jelito. A&nbsp;mezitím už&nbsp;se&nbsp;do&nbsp;davu, valícího se&nbsp;podél jízdní dráhy, i&nbsp;za pěkného počasí ukoptěné černým blátem, pozvolna mísili dělníci vycházející v&nbsp;hloučcích z&nbsp;hospůdek, najedení a&nbsp;ospalí, a&nbsp;pomalu, rozvážně se&nbsp;loudali mezi strkajícím se&nbsp;davem s&nbsp;rukama svěšenýma podél stehen.</span></p>
          <p class="chunk" data-nb-ref-number="18" data-nb-words="7" data-nb-chars="39"><span class="idea" data-nb-ref-number="18" id="idea18" data-nb-words="7" data-nb-chars="39">U&nbsp;vchodu do&nbsp;kořalny se&nbsp;utvořil hlouček.</span></p>
          <p class="chunk" data-nb-ref-number="19" data-nb-words="14" data-nb-chars="96"><span class="idea" data-nb-ref-number="19" id="idea19" data-nb-words="14" data-nb-chars="96">„Tak co, Telecí nožičko, zaplatíš rundu?“ ozval se&nbsp;něčí chraplavý hlas. „Každýmu jeden utrejch!“</span></p>
          <p class="chunk" data-nb-ref-number="20" data-nb-words="9" data-nb-chars="49"><span class="idea" data-nb-ref-number="20" id="idea20" data-nb-words="9" data-nb-chars="49">Dovnitř vešlo pět dělníků a&nbsp;zůstali stát u&nbsp;pultu.</span></p>
          <p class="chunk" data-nb-ref-number="21" data-nb-words="24" data-nb-chars="155"><span class="idea" data-nb-ref-number="21" id="idea21" data-nb-words="24" data-nb-chars="155">„Hele toho starýho zloděje Colomba!“ ozval se&nbsp;znovu týž hlas. „Koukejte, šéfe, pro nás něco uleženýho a&nbsp;do pořádnejch frťanů, žádný ty&nbsp;vořechový skořápky!“</span></p>
          <p class="chunk" data-nb-ref-number="22" data-nb-words="32" data-nb-chars="199"><span class="idea" data-nb-ref-number="22" id="idea22" data-nb-words="32" data-nb-chars="199">Starý Colombe klidně naléval. Vešla další parta tří dělníků. Na&nbsp;rohu se&nbsp;pozvolna kupily dělnické haleny a&nbsp;po krátké zastávce na&nbsp;chod­níku se&nbsp;hloučky tlačily mezi dva šedé zaprášené oleandry do&nbsp;dveří.</span></p>
          <p class="chunk" data-nb-ref-number="23" data-nb-words="36" data-nb-chars="191"><span class="idea" data-nb-ref-number="23" id="idea23" data-nb-words="36" data-nb-chars="191">„Jděte mi&nbsp;k&nbsp;šípku! Vy&nbsp;pořád myslíte jen na&nbsp;samý nepravosti!“ říkala zrovna Gervaisa Coupeaovi. „To se&nbsp;ví, že&nbsp;jsem ho&nbsp;měla ráda; ale po&nbsp;tom, jak se&nbsp;ke&nbsp;mně ohavně zachoval, když utekl s&nbsp;jinou…“</span></p>
          <p class="chunk" data-nb-ref-number="24" data-nb-words="165" data-nb-chars="921"><span class="idea" data-nb-ref-number="24" id="idea24" data-nb-words="165" data-nb-chars="921">Byla řeč o&nbsp;Lantierovi. Gervaisa ho&nbsp;od&nbsp;té&nbsp;doby neviděla. Měla zato, že&nbsp;asi žije s&nbsp;Virgíniinou sestrou v&nbsp;Ledárenské ulici u&nbsp;toho kamaráda, co&nbsp;si&nbsp;chce pořídit továrnu na&nbsp;klobouky. Ostatně nenapadlo ji&nbsp;ani, aby se&nbsp;po&nbsp;něm nějak pídila. Zpočátku to&nbsp;nesla velmi těžce, a&nbsp;chtěla se&nbsp;dokonce jít utopit; ale teď už&nbsp;se&nbsp;umoudřila a&nbsp;říkala si, že&nbsp;je&nbsp;to&nbsp;takhle nakonec nejlepší. S&nbsp;Lantierem by&nbsp;asi nikdy nedokázala uživit obě děti, vždyť s&nbsp;ním peníze jen letěly! Může se&nbsp;přijít pomazlit s&nbsp;Klaudiem a&nbsp;Štěpánem, ona ho&nbsp;nevyhodí. Ale sama by&nbsp;se&nbsp;radši nechala rozkrájet na&nbsp;kousky, než aby na&nbsp;ni&nbsp;třeba jen prstem sáhl. A&nbsp;říkala to&nbsp;všechno jako pevně odhodlaná žena, která už&nbsp;má&nbsp;celý život předem promyšlený; ale Coupeau, který si&nbsp;na&nbsp;ni&nbsp;nepřestal dělat zálusk, žertoval a&nbsp;obracel všechno v&nbsp;nemravnosti; kladl jí&nbsp;velmi lechtivé otázky o&nbsp;Lantierovi, ale říkal to&nbsp;tak vesele a&nbsp;přitom se&nbsp;na&nbsp;ni&nbsp;tak roztomile zubil, že&nbsp;ji&nbsp;ani nenapadlo urazit se.</span></p>
          <p class="chunk" data-nb-ref-number="25" data-nb-words="16" data-nb-chars="89"><span class="idea" data-nb-ref-number="25" id="idea25" data-nb-words="16" data-nb-chars="89">„Vy jste ho&nbsp;asi bila!“ řekl nakonec. „Ba ne, vy&nbsp;nejste hodná. Vždyť vy&nbsp;každýmu nařežete!“</span></p>
          <p class="chunk" data-nb-ref-number="26" data-nb-words="384" data-nb-chars="2114"><span class="idea" data-nb-ref-number="26" id="idea26" data-nb-words="384" data-nb-chars="2114">Rozesmála se&nbsp;tak, že&nbsp;nemohl mluvit dál. Ano, to&nbsp;je&nbsp;tedy pravda, tomu dlouhému bidlu Virgínii tenkrát nařezala pořádně. Ten den by&nbsp;byla s&nbsp;chutí někoho zaškrtila. A&nbsp;smála se&nbsp;ještě víc, když jí&nbsp;Coupeau vyprávěl, že&nbsp;se&nbsp;Virgínie právě před několika dny odstěhovala do&nbsp;jiné čtvrti, protože byla úplně znemožněná po&nbsp;tom, jak musela všechno ukázat. Přitom se&nbsp;však Gervaisa pořád tvářila dětinsky mírně, natahovala baculaté ruce a&nbsp;říkala, že&nbsp;by&nbsp;nedokázala zabít ani mouchu; umí se&nbsp;prý prát jenom proto, že&nbsp;už&nbsp;byla v&nbsp;životě moc bita. To&nbsp;ji&nbsp;přivedlo k&nbsp;tomu, že&nbsp;se&nbsp;rozhovořila o&nbsp;svém mládí v&nbsp;Plassansu. Nikdy prý nebyla na&nbsp;mužské, naopak, mužští ji&nbsp;vždycky otravují. Když ji&nbsp;tenkrát ve&nbsp;čtrnácti letech Lantier svedl, líbilo se&nbsp;jí&nbsp;to&nbsp;proto, že&nbsp;říkal, že&nbsp;je&nbsp;její manžel a&nbsp;že si&nbsp;budou hrát na&nbsp;tatínka a&nbsp;na maminku. Jediná její chyba, tvrdila, je&nbsp;prý to, že&nbsp;je&nbsp;moc citlivá, že&nbsp;má&nbsp;hned každého moc ráda a&nbsp;že dovede ztratit hlavu kvůli takovým lidem, kteří si&nbsp;to&nbsp;ani nezaslouží a&nbsp;kteří jí&nbsp;potom působí veliké trápení. A&nbsp;tak když měla nějakého mužského ráda, nemyslela přitom ani na&nbsp;žádné hlouposti, ale snila o&nbsp;tom, jak budou žít pořád spolu a&nbsp;jak budou šťastni. A&nbsp;když si&nbsp;z&nbsp;ní Coupeau dělal legraci a&nbsp;tvrdil, že&nbsp;se&nbsp;ty&nbsp;její dvě děti určitě jen tak samy od&nbsp;sebe nevylíhly pod polštářem, klepla ho&nbsp;přes prsty a&nbsp;dodala, že&nbsp;je&nbsp;dozajista založená stejně jako všechny ostatní ženské, jenomže prý je&nbsp;hlupák, kdo si&nbsp;myslí, že&nbsp;jsou ženské celé žhavé jenom po&nbsp;tom; taková ženská, ta&nbsp;myslí především na&nbsp;domácnost, doma se&nbsp;může udřít, a&nbsp;večer jde spát tak unavená, že&nbsp;v&nbsp;tu ránu usne. Ona prý je&nbsp;v&nbsp;tom po&nbsp;mámě, ta&nbsp;byla nějaký dříč, však se&nbsp;taky udřela k&nbsp;smrti; přes dvacet let dřela na&nbsp;starého Marquarta jako kůň. To&nbsp;ona, Gervaisa, je&nbsp;prý proti ní&nbsp;jako nitka, kdežto máma, ta&nbsp;měla ramena, ta&nbsp;když šla dveřmi, tak je&nbsp;div nevyvrátila; ale tou svou pitomou oddaností je&nbsp;prý po&nbsp;ní. I&nbsp;to kulhání má&nbsp;po&nbsp;chudákovi mámě, kterou táta Macquart bil jako nepříčetný. Kolikrát jí&nbsp;máma vyprávěla, jak se&nbsp;starý vracíval domů opilý a&nbsp;pomiloval ji&nbsp;tak surově, div jí&nbsp;nepolámal údy. Jistojistě i&nbsp;ona sama, s&nbsp;tou svou zakrnělou nohou, pochází z&nbsp;nějaké takové noci.</span></p>
          <p class="chunk" data-nb-ref-number="27" data-nb-words="14" data-nb-chars="80"><span class="idea" data-nb-ref-number="27" id="idea27" data-nb-words="14" data-nb-chars="80">„Ale vždyť to&nbsp;nic není, skoro to&nbsp;není ani vidět!“ ujišťoval ji&nbsp;galantně Coupeau.</span></p>
          <p class="chunk" data-nb-ref-number="28" data-nb-words="31" data-nb-chars="170"><span class="idea" data-nb-ref-number="28" id="idea28" data-nb-words="31" data-nb-chars="170">Zavrtěla hlavou; dobře ví, že&nbsp;je&nbsp;to&nbsp;vidět, a&nbsp;až jí&nbsp;bude čtyřicet, bude chodit celá zkroucená. Pak se&nbsp;zasmála a&nbsp;tiše řekla: „Máte to&nbsp;divný gusto, zamilovat se&nbsp;do&nbsp;pajdavý!“</span></p>
          <p class="chunk" data-nb-ref-number="29" data-nb-words="235" data-nb-chars="1443"><span class="idea" data-nb-ref-number="29" id="idea29" data-nb-words="235" data-nb-chars="1443">Coupeau, pořád s&nbsp;lokty na&nbsp;stole, se&nbsp;k&nbsp;ní však sklonil ještě blíž a&nbsp;začal jí&nbsp;říkat odvážné lichotky, jako by&nbsp;ji&nbsp;chtěl slovy opít. Ale ona jen pořád vrtěla hlavou a&nbsp;nedala se&nbsp;zlákat, i&nbsp;když jí&nbsp;ten jeho vemlouvavý hlas zřejmě lahodil. Poslouchala ho&nbsp;a&nbsp;dívala se&nbsp;přitom ven na&nbsp;ulici, jako by&nbsp;ji&nbsp;znovu zaujala stále houstnoucí tlačenice na&nbsp;chodnících. V&nbsp;prázdných krámech se&nbsp;teď zametalo, zelinářka vytahovala z&nbsp;hrnce poslední várku smažených brambor a&nbsp;uzenář uklízel talíře, rozházené v&nbsp;nepořádku po&nbsp;pultu. Ze&nbsp;všech hospůdek vycházeli houfně dělníci. Vousatí chlapi se&nbsp;postrkovali herdami do&nbsp;zad, pošťuchovali se&nbsp;jako uličníci a&nbsp;klouzali se&nbsp;hrubými okovanými botami po&nbsp;dlažbě, až&nbsp;za&nbsp;nimi zůstávaly rýhy. Jiní zase s&nbsp;oběma rukama v&nbsp;kapsách zamyšleně pokuřovali a&nbsp;mhouřili oči do&nbsp;slunce. Na&nbsp;chodník, do&nbsp;jízdní dráhy i&nbsp;do stružek u&nbsp;chodníků se&nbsp;vyvalil líný proud, řinoucí se&nbsp;z&nbsp;otevřených dveří a&nbsp;zůstávající stát mezi povozy, nekonečné procesí dělnických halen, kazajek a&nbsp;starých plášťů, celé vybledlé a&nbsp;seprané ve&nbsp;zlaté záři slunce, rozlévající se&nbsp;celou ulicí. V&nbsp;dálce drnčely zvonky v&nbsp;továrnách, ale dělníci nepospíchali, zapalovali si&nbsp;dýmky, volali na&nbsp;sebe od&nbsp;jedné vinárny ke&nbsp;druhé, až&nbsp;se&nbsp;nakonec odhodlali, shrbili záda a&nbsp;pomalu se&nbsp;loudali nazpátek do&nbsp;dílen. Gervaisa pobaveně pozorovala trojici dělníků, jednoho velkého a&nbsp;dva malé, kteří se&nbsp;každých deset kroků otáčeli, nakonec se&nbsp;pustili ulicí dolů a&nbsp;zamířili přímo k&nbsp;zapadáku starého Colomba.</span></p>
          <p class="chunk" data-nb-ref-number="30" data-nb-words="14" data-nb-chars="80"><span class="idea" data-nb-ref-number="30" id="idea30" data-nb-words="14" data-nb-chars="80">„No těmhle třem musejí teda jít ručičky vod práce, jen co&nbsp;je&nbsp;pravda!“ zašeptala.</span></p>
          <p class="chunk" data-nb-ref-number="31" data-nb-words="13" data-nb-chars="76"><span class="idea" data-nb-ref-number="31" id="idea31" data-nb-words="13" data-nb-chars="76">„I&nbsp;hele, toho dlouhýho já&nbsp;znám!“ řekl Coupeau. „To je&nbsp;Perko, jeden kamarád!“</span></p>
          <p class="chunk" data-nb-ref-number="32" data-nb-words="69" data-nb-chars="412"><span class="idea" data-nb-ref-number="32" id="idea32" data-nb-words="69" data-nb-chars="412">Lokál se&nbsp;mezitím zaplnil. Mluvilo se&nbsp;tu&nbsp;velmi nahlas a&nbsp;do halasu sprostých chraplavých hlasů se&nbsp;ozývaly jednotlivé výkřiky. Chvílemi někdo bouchl pěstí do&nbsp;pultu, až&nbsp;skleničky zacinkaly. Všichni pijáci stáli s&nbsp;rukama založenýma na&nbsp;břiše nebo za&nbsp;zády a&nbsp;tvořili malé hloučky, natlačené na&nbsp;sebe. I&nbsp;u&nbsp;sudů postávaly party a&nbsp;musely čekat čtvrt hodiny, než se&nbsp;dostaly k&nbsp;pultu a&nbsp;mohly si&nbsp;u&nbsp;starého Colomba poručit rundu.</span></p>
          <p class="chunk" data-nb-ref-number="33" data-nb-words="49" data-nb-chars="295"><span class="idea" data-nb-ref-number="33" id="idea33" data-nb-words="49" data-nb-chars="295">„Co to&nbsp;vidím za&nbsp;sekáče? Dyť je&nbsp;to&nbsp;ten náš limonádovej kavalír!“ křikl najednou Perko a&nbsp;uštědřil přátelsky Coupeauovi pořádnou herdu do&nbsp;ramene. „No jo, nóbl pán, kouří si&nbsp;papírový cigarety a&nbsp;nosí spodní prádýlko…! Tak co? Máme novou známost, chceme před ní&nbsp;dělat honoraci a&nbsp;platíme jí&nbsp;sladkosti?“</span></p>
          <p class="chunk" data-nb-ref-number="34" data-nb-words="10" data-nb-chars="72"><span class="idea" data-nb-ref-number="34" id="idea34" data-nb-words="10" data-nb-chars="72">„Hele, nevotravuj!“ odpověděl Coupeau, kterému to&nbsp;vůbec nebylo po&nbsp;chuti.</span></p>
          <p class="chunk" data-nb-ref-number="35" data-nb-words="22" data-nb-chars="130"><span class="idea" data-nb-ref-number="35" id="idea35" data-nb-words="22" data-nb-chars="130">Ale chlap se&nbsp;poškleboval dál: „Jen se&nbsp;na&nbsp;nás nevytahuj, milánku, však my&nbsp;jsme taky vysoko postavený… To&nbsp;víš, zedníci sou zedníci!“</span></p>
          <p class="chunk" data-nb-ref-number="36" data-nb-words="39" data-nb-chars="244"><span class="idea" data-nb-ref-number="36" id="idea36" data-nb-words="39" data-nb-chars="244">Zašilhal odpudivě na&nbsp;Gervaisu a&nbsp;pak se&nbsp;k&nbsp;nim otočil zády; Ger­vaisa se&nbsp;trochu polekaně odklonila. Vzduch, prosycený alkoholem, byl plný čpavého kouře z&nbsp;dýmek a&nbsp;nepříjemného pachu všech těch mužských těl. Začala se&nbsp;dusit a&nbsp;potichu se&nbsp;rozkašlala.</span></p>
          <p class="chunk" data-nb-ref-number="37" data-nb-words="10" data-nb-chars="63"><span class="idea" data-nb-ref-number="37" id="idea37" data-nb-words="10" data-nb-chars="63">„Ach, to&nbsp;je&nbsp;strašně ošklivá věc, tohle pití!“ řekla polohlasně.</span></p>
          <p class="chunk" data-nb-ref-number="38" data-nb-words="36" data-nb-chars="181"><span class="idea" data-nb-ref-number="38" id="idea38" data-nb-words="36" data-nb-chars="181">A&nbsp;začala vyprávět, jak kdysi v&nbsp;Plassansu pívala s&nbsp;matkou kmínku. Ale jednou jí&nbsp;po&nbsp;tom bylo k&nbsp;smrti zle a&nbsp;od té&nbsp;doby si&nbsp;to&nbsp;dočista zošklivila; nemůže prý se&nbsp;už&nbsp;na&nbsp;likéry ani podívat.</span></p>
          <p class="chunk" data-nb-ref-number="39" data-nb-words="20" data-nb-chars="127"><span class="idea" data-nb-ref-number="39" id="idea39" data-nb-words="20" data-nb-chars="127">„Podívejte,“ dodala a&nbsp;ukázala skleničku, „švestku jsem snědla, ale šťávu musím nechat, protože by&nbsp;se&nbsp;mi&nbsp;po&nbsp;ní&nbsp;obrátil žaludek.“</span></p>
          <p class="chunk" data-nb-ref-number="40" data-nb-words="142" data-nb-chars="809"><span class="idea" data-nb-ref-number="40" id="idea40" data-nb-words="142" data-nb-chars="809">Coupeau prý také nechápe, jak někdo může do&nbsp;sebe lít kořalku plnými skleničkami! Tu&nbsp;a&nbsp;tam nějakou tu&nbsp;švestku v&nbsp;lihu, prosím, to&nbsp;nemůže uškodit. Ale pít všelijaké utrejchy, absint a&nbsp;všechno to&nbsp;ostatní svinstvo, chraň pánbůh, od&nbsp;toho radši dál. Kamarádi si&nbsp;z&nbsp;něho střílejí, ale aťsi, on&nbsp;zůstane vždycky u&nbsp;dveří, když si&nbsp;ti&nbsp;ochlastové jdou v&nbsp;partě do&nbsp;kořalny pro opici. Jeho táta, taky stavební klempíř jako on, se&nbsp;zabil o&nbsp;dláždění v&nbsp;Coquenardově ulici; celý den pařil a&nbsp;potom spadl ze&nbsp;střechy domu číslo 25. Dík té&nbsp;odstrašující vzpomínce teď v&nbsp;rodině všichni sekají dobrotu. A&nbsp;on, když jde Coquenardovou ulicí a&nbsp;vidí to&nbsp;místo, tak by&nbsp;se&nbsp;radši napil vody z&nbsp;kanálu, než aby spolkl, třeba i&nbsp;zadarmo, jedinou odlívku kořalky. A&nbsp;uzavřel své úvahy touto větou: „Jo, při našem řemesle musí člověk stát pevně na&nbsp;nohou.“</span></p>
          <p class="chunk" data-nb-ref-number="41" data-nb-words="125" data-nb-chars="713"><span class="idea" data-nb-ref-number="41" id="idea41" data-nb-words="125" data-nb-chars="713">Gervaisa už&nbsp;se&nbsp;zase chopila košíku. Ale nevstávala ještě, držela jej na&nbsp;klíně a&nbsp;dívala se&nbsp;zamyšleně do&nbsp;prázdna, jako by&nbsp;v&nbsp;ní slova mladého dělníka vyvolala dávné vzpomínky ze&nbsp;života. A&nbsp;pomalu, zdánlivě bez jakékoliv souvislosti, dodala: „Božínku, vždyť já&nbsp;nejsem nijak náročná a&nbsp;nechci toho od&nbsp;života moc… Můj ideál by&nbsp;bylo klidně pracovat, mít každej den ten svůj žvanec a&nbsp;čistej koutek na&nbsp;vyspání, víte, postel, stůl a&nbsp;dvě židle, nic víc… A&nbsp;chtěla bych taky vychovat svý děti, udělat z&nbsp;nich pořádný lidi, kdyby to&nbsp;bylo možný… A&nbsp;pak mám ještě jeden ideál, aby mě&nbsp;muž netloukl, kdybych jednou zas s&nbsp;nějakým žila pohromadě; ne, to&nbsp;bych doopravdy nechtěla, aby mě&nbsp;někdo bil… A&nbsp;to je&nbsp;všechno, vidíte, víc já&nbsp;nechci…“</span></p>
          <p class="chunk" data-nb-ref-number="42" data-nb-words="51" data-nb-chars="279"><span class="idea" data-nb-ref-number="42" id="idea42" data-nb-words="51" data-nb-chars="279">Zamyslela se, co&nbsp;by&nbsp;si&nbsp;tak mohla ještě přát, ale nenapadlo už&nbsp;ji&nbsp;nic, co&nbsp;by&nbsp;ji&nbsp;doopravdy lákalo. Po&nbsp;chvilce váhání však ještě dodala: „Ano, člověk může nakonec ještě mít taky přání umřít ve&nbsp;vlastní posteli… Já&nbsp;bych po&nbsp;tom svým životě plným dřiny ráda umřela doma ve&nbsp;svý posteli.“</span></p>
          <p class="chunk" data-nb-ref-number="43" data-nb-words="348" data-nb-chars="2151"><span class="idea" data-nb-ref-number="43" id="idea43" data-nb-words="348" data-nb-chars="2151">A&nbsp;zvedla se. Coupeau, který na&nbsp;všechna její přání živě přitakával, už&nbsp;stál a&nbsp;znepokojeně se&nbsp;díval na&nbsp;hodiny. Ale nevyšli hned ven. Gervaisa se&nbsp;šla ze&nbsp;zvědavosti ještě podívat dozadu k&nbsp;dubovému zábradlí na&nbsp;velký destilační přístroj z&nbsp;načervenalé mědi, který pracoval na&nbsp;světlém zaskleném dvorku. Klempíř šel za&nbsp;ní&nbsp;a&nbsp;vysvětloval jí, jak všechno funguje, ukazoval jí&nbsp;prstem jednotlivé součásti přístroje a&nbsp;hlavně obrovskou křivuli, z&nbsp;níž vytékal průzračný pramínek čistého lihu. Destilační přístroj se&nbsp;svými nádržkami roztodivných tvarů a&nbsp;nekonečnou spletí stočených trubic vypadal pochmurně a&nbsp;hrozivě. Odnikud neucházel ani pramínek páry nebo kouře, bylo jen sotva slyšet, jak si&nbsp;přístroj uvnitř oddychuje, doléhalo sem něco jako tiché podzemní supění. Jako kdyby tu&nbsp;nějaký zasmušilý, mohutný a&nbsp;mlčenlivý pracovník konal za&nbsp;bílého dne nějakou zlověstnou noční práci. Mezitím se&nbsp;Perko a&nbsp;jeho dva kamarádi také přišli postavit k&nbsp;zábradlí, než se&nbsp;jim uvolní místo u&nbsp;pultu. Perko se&nbsp;smál, jako když skřípe špatně namazaná kladka, uznale pokyvoval hlavou a&nbsp;něžně pozoroval tu&nbsp;mašinu na&nbsp;výrobu chlastu. Panečku, to&nbsp;by&nbsp;byla opice! To&nbsp;je&nbsp;krása, co? V&nbsp;tom velkým měděným panděru je&nbsp;toho tolik, že&nbsp;by&nbsp;celej tejden viděl všechno růžově. Měl by&nbsp;prý jediné přání, aby mu&nbsp;ten konec spirálové hadice přiletovali rovnou k&nbsp;hubě, a&nbsp;on by&nbsp;cítil, jak se&nbsp;do&nbsp;něho ten utrejch vlévá ještě teplý a&nbsp;protéká mu&nbsp;celým tělem od&nbsp;hlavy až&nbsp;k&nbsp;patě, pořád, bez ustání, jako potůček. Mordyje, to&nbsp;by&nbsp;bylo pohodlíčko, nemusel by&nbsp;do&nbsp;sebe pořád obracet ty&nbsp;mrňavý náprstky vod toho starýho prďoly Colomba! A&nbsp;kamarádi se&nbsp;smáli, říkali, že&nbsp;ten dobytek Perko má&nbsp;zatraceně dobrý šplechty, když se&nbsp;nechá slyšet. Destilační přístroj zatím potichu, bez jediného záblesku, bez jediného veselého odlesku matných měděných kotlů pracoval dál a&nbsp;vypouštěl alkoholové výpotky jako pomalý neúnavně vytékající pramen, který nakonec zaplní celou místnost, rozlije se&nbsp;ven na&nbsp;bulváry a&nbsp;zaplaví celou obrovskou pařížskou kotlinu. Tu&nbsp;se&nbsp;Gervaisa zachvěla a&nbsp;ustoupila o&nbsp;krok dozadu; pokusila se&nbsp;usmát a&nbsp;zašeptala: „Je to&nbsp;hloupé, ale z&nbsp;toho přístroje mi&nbsp;jde po&nbsp;zádech mráz… Vůbec z&nbsp;toho pití mi&nbsp;jde mráz po&nbsp;zádech…“</span></p>
          <p class="chunk" data-nb-ref-number="44" data-nb-words="35" data-nb-chars="199"><span class="idea" data-nb-ref-number="44" id="idea44" data-nb-words="35" data-nb-chars="199">Pak se&nbsp;zas vrátila k&nbsp;té své představě dokonalého štěstí, v&nbsp;níž si&nbsp;libovala před chvílí: „No? Nemám pravdu? Copak není lepší pracovat, mít co&nbsp;jíst a&nbsp;kde bydlet, vychovávat děti, umřít doma v&nbsp;posteli…“</span></p>
          <p class="chunk" data-nb-ref-number="45" data-nb-words="41" data-nb-chars="229"><span class="idea" data-nb-ref-number="45" id="idea45" data-nb-words="41" data-nb-chars="229">„A&nbsp;nebýt bita!“ doplnil ji&nbsp;vesele Coupeau. „Však já&nbsp;bych vás nebil, paní Gervaiso, jen kdybyste chtěla… To&nbsp;žádný strach, já&nbsp;vůbec nepiju a&nbsp;pak, mám vás moc rád… No&nbsp;tak, dejte si&nbsp;říct, tak dneska večír, ano? Zahřejeme si&nbsp;nožičky…“</span></p>
          <p class="chunk" data-nb-ref-number="46" data-nb-words="166" data-nb-chars="945"><span class="idea" data-nb-ref-number="46" id="idea46" data-nb-words="166" data-nb-chars="945">Ztlumil hlas a&nbsp;domlouval jí&nbsp;do&nbsp;ucha, zatímco si&nbsp;před ním razila košíkem cestu mezi mužskými. Ale pořád jen vrtěla hlavou, několikrát po&nbsp;sobě. Přitom se&nbsp;však otáčela a&nbsp;usmívala se&nbsp;na&nbsp;něho, jako by&nbsp;jí&nbsp;dělalo moc dobře slyšet, že&nbsp;Coupeau nepije. Byla by&nbsp;už&nbsp;jistě svolila, jen kdyby se&nbsp;nebyla zapřisáhla, že&nbsp;už&nbsp;si&nbsp;se&nbsp;žádným mužským do&nbsp;smrti nic nezačne. Konečně se&nbsp;dostali ke&nbsp;dveřím a&nbsp;vyšli ven. Za&nbsp;nimi zůstala plná kořalna, z&nbsp;níž se&nbsp;až&nbsp;na&nbsp;ulici šířila kořenná vůně nalévaného utrejchu a&nbsp;hlahol chraplavých mužských hlasů. Bylo slyšet, jak Perko nadává starému Colombovi, že&nbsp;je&nbsp;zloděj zlodějská, že&nbsp;prý mu&nbsp;nalil jen do&nbsp;polovice. On, Perko, je&nbsp;takovej dobrák a&nbsp;charakter, a&nbsp;každej si&nbsp;na&nbsp;něho troufne. A&nbsp;vůbec, ať&nbsp;si&nbsp;ten jejich starej dá&nbsp;třeba nohu za&nbsp;krk, on&nbsp;už&nbsp;dneska do&nbsp;práce nepůjde, chytla se&nbsp;ho&nbsp;lenora. A&nbsp;navrhoval oběma kumpánům, aby šli ke&nbsp;<em>Kašlavému panáku</em>, do&nbsp;primového lokálu u&nbsp;Svatodivišské brány, kde se&nbsp;pije čistej nefalšovanej špiritus.</span></p>
          <p class="chunk" data-nb-ref-number="47" data-nb-words="25" data-nb-chars="157"><span class="idea" data-nb-ref-number="47" id="idea47" data-nb-words="25" data-nb-chars="157">„Ach, zaplaťpánbůh, že&nbsp;jsme na&nbsp;čistém vzduchu!“ řekla Gervaisa, když byli na&nbsp;chodníku. „Tak sbohem, pane Coupeau, a&nbsp;děkuji… Teď musím honem zpátky do&nbsp;práce.“</span></p>
          <p class="chunk" data-nb-ref-number="48" data-nb-words="46" data-nb-chars="258"><span class="idea" data-nb-ref-number="48" id="idea48" data-nb-words="46" data-nb-chars="258">A&nbsp;chystala se&nbsp;vykročit po&nbsp;bulváru. Ale Coupeau ji&nbsp;vzal za&nbsp;ruku, nechtěl ji&nbsp;pustit a&nbsp;říkal: „Aspoň to&nbsp;se&nbsp;mnou trochu obejděte, můžete jít Zlatnickou ulicí, to&nbsp;si&nbsp;ani moc nezajdete… Musím se&nbsp;ještě stavit u&nbsp;sestry, než půjdu zpátky na&nbsp;stavbu… Svezeme se&nbsp;spolu.“</span></p>
          <p class="chunk" data-nb-ref-number="49" data-nb-words="112" data-nb-chars="704"><span class="idea" data-nb-ref-number="49" id="idea49" data-nb-words="112" data-nb-chars="704">Nakonec svolila, a&nbsp;tak se&nbsp;pomalu pustili nahoru Rybářskou ulicí, vedle sebe, ale ne&nbsp;zavěšeni. Vykládal jí&nbsp;o&nbsp;své rodině. Máma, stará paní Coupeauová, bývala švadlenou, ale teď posluhuje, protože už&nbsp;jí&nbsp;neslouží oči. Minulý měsíc, třetího, jí&nbsp;bylo dvaašedesát. On&nbsp;je&nbsp;nejmladší. Jedna sestra, paní Leratová, vdova, šestatřicetiletá, pracuje v&nbsp;dílně na&nbsp;umělé květiny a&nbsp;bydlí v&nbsp;Batignolles, v&nbsp;Klášterní ulici. Druhá, třiatřicetiletá, si&nbsp;vzala zlatníka, toho nakyslého bručouna Lorilleuxe. K&nbsp;ní právě teď jde do&nbsp;Zlatnické ulice. Bydlí v&nbsp;tom velkém činžáku na&nbsp;levé straně. On&nbsp;u&nbsp;nich večeřívá, je&nbsp;to&nbsp;úspora pro všechny tři. Teď jim jde zrovna říci, že&nbsp;večer nepřijde, protože je&nbsp;dnes pozvaný k&nbsp;jednomu kamarádovi.</span></p>
          <p class="chunk" data-nb-ref-number="50" data-nb-words="23" data-nb-chars="142"><span class="idea" data-nb-ref-number="50" id="idea50" data-nb-words="23" data-nb-chars="142">Gervaisa ho&nbsp;poslouchala, ale najednou mu&nbsp;skočila do&nbsp;řeči a&nbsp;s&nbsp;úsmě­vem se&nbsp;zeptala: „Tak vy&nbsp;se&nbsp;tedy jmenujete Limonádový kavalír, pane Coupeau?“</span></p>
          <p class="chunk" data-nb-ref-number="51" data-nb-words="30" data-nb-chars="181"><span class="idea" data-nb-ref-number="51" id="idea51" data-nb-words="30" data-nb-chars="181">„Ale to&nbsp;mě&nbsp;jen tak kamarádi přezdili, protože si&nbsp;vždycky dávám rybízovou šťávu, když mě&nbsp;proti mé&nbsp;vůli zatáhnou někam do&nbsp;vinárny… Lepší jmenovat se&nbsp;Limonádový kavalír než Perko, ne?“</span></p>
          <p class="chunk" data-nb-ref-number="52" data-nb-words="9" data-nb-chars="78"><span class="idea" data-nb-ref-number="52" id="idea52" data-nb-words="9" data-nb-chars="78">„Samozřejmě, Limonádový kavalír, to&nbsp;nezní nijak ošklivě,“ prohlásila Gervaisa.</span></p>
          <p class="chunk" data-nb-ref-number="53" data-nb-words="42" data-nb-chars="233"><span class="idea" data-nb-ref-number="53" id="idea53" data-nb-words="42" data-nb-chars="233">A&nbsp;začala se&nbsp;ho&nbsp;vyptávat na&nbsp;práci. Ano, pořád prý dělá za&nbsp;potravní čárou na&nbsp;té&nbsp;nové nemocnici. Copak práce, té&nbsp;je&nbsp;dost, a&nbsp;na téhle stavbě zůstane přinejmenším do&nbsp;konce roku. Takových metrů okapových rour a&nbsp;žlabů tam ještě zbývá dělat!</span></p>
          <p class="chunk" data-nb-ref-number="54" data-nb-words="24" data-nb-chars="140"><span class="idea" data-nb-ref-number="54" id="idea54" data-nb-words="24" data-nb-chars="140">„Víte,“ pokračoval, „když jsem nahoře, tak odtud vidím hotel Boncoeur… Včera jste stála u&nbsp;okna, mával jsem na&nbsp;vás, ale vy&nbsp;jste mě&nbsp;neviděla.“</span></p>
          <p class="chunk" data-nb-ref-number="55" data-nb-words="44" data-nb-chars="237"><span class="idea" data-nb-ref-number="55" id="idea55" data-nb-words="44" data-nb-chars="237">Mezitím už&nbsp;ušli asi sto kroků Zlatnickou ulicí. Najednou se&nbsp;Coupeau zastavil, podíval se&nbsp;nahoru a&nbsp;řekl: „Tak tady to&nbsp;je… Já&nbsp;jsem se&nbsp;narodil o&nbsp;kus dál, v&nbsp;čísle 22… Ale tohohle baráku je&nbsp;pořádnej kus, co? Uvnitř je&nbsp;to&nbsp;veliký jako kasárna!“</span></p>
          <p class="chunk" data-nb-ref-number="56" data-nb-words="165" data-nb-chars="1082"><span class="idea" data-nb-ref-number="56" id="idea56" data-nb-words="165" data-nb-chars="1082">Gervaisa zvrátila hlavu a&nbsp;prohlížela si&nbsp;průčelí. Do&nbsp;ulice měl dům pět pater a&nbsp;v&nbsp;každém byla řada patnácti oken, jejich zčernalé žaluzie s&nbsp;polámanými lištami dodávaly celému tomu obrovskému průčelí truchlivý ráz zříceniny. Přízemek zabíraly čtyři krámy; napravo od&nbsp;vrat rozlehlý lokál zaplivané hospody, nalevo uhlíř, niťař a&nbsp;prodavačka deštníků. Dům vypadal o&nbsp;to větší, že&nbsp;stál mezi dvěma nízkými chatrnými staveními, která na&nbsp;něj byla přilepena. Byl hranatý jako vyklopený balvan hrubě rozdělané malty, drolící se&nbsp;v&nbsp;dešti; rýsoval se&nbsp;nad sousedními střechami proti jasnému nebi jako hrubá krychle a&nbsp;ukazoval nenahozené boční zdi neurčité špinavé barvy, nekonečné a&nbsp;holé jako zdi věznice, z&nbsp;nichž vyčnívaly jen řady vazáků, zejících do&nbsp;prázdna jako vyceněné zuby vylámaných čelistí. Ale Gervaisa se&nbsp;dívala především na&nbsp;vrata, obrovská oblouková vrata, dosahující až&nbsp;do&nbsp;výše druhého patra a&nbsp;vedoucí do&nbsp;hlubokého průjezdu, do&nbsp;něhož pronikalo z&nbsp;druhého konce kalné světlo z&nbsp;velikého dvora. Uprostřed průjezdu, vydlážděného jako ulice, vedla stružka a&nbsp;v&nbsp;ní tekla světlounce růžová voda.</span></p>
          <p class="chunk" data-nb-ref-number="57" data-nb-words="10" data-nb-chars="60"><span class="idea" data-nb-ref-number="57" id="idea57" data-nb-words="10" data-nb-chars="60">„Jen pojďte dál,“ vybídl ji&nbsp;Coupeau, „nikdo vás tady nesní!“</span></p>
          <p class="chunk" data-nb-ref-number="58" data-nb-words="354" data-nb-chars="2228"><span class="idea" data-nb-ref-number="58" id="idea58" data-nb-words="354" data-nb-chars="2228">Gervaisa na&nbsp;něho chtěla počkat na&nbsp;ulici. Ale pak neodolala a&nbsp;vešla dovnitř do&nbsp;průjezdu až&nbsp;k&nbsp;vrátnici, která byla napravo. Tam, na&nbsp;konci průjezdu, se&nbsp;znovu podívala vzhůru. Do&nbsp;dvora měla budova šest pater; čtyři křídla uzavírala dvůr do&nbsp;pravidelného čtverce. Byly to&nbsp;šedivé zdi, olezlé žlutou plísní a&nbsp;pruhované od&nbsp;vody, stékající ze&nbsp;střech; táhly se&nbsp;do&nbsp;výšky od&nbsp;dlažby až&nbsp;po&nbsp;břidlicové střechy, úplně holé, bez jediné římsy nebo okrasy; jen odpadové roury se&nbsp;v&nbsp;poschodích ohýbaly k&nbsp;zejícím výlevkám, kolem nichž se&nbsp;tvořily na&nbsp;omítce rezavé skvrny. V&nbsp;oknech bez okenic bylo vidět holá skla, nazelenalá jako kalná voda. Některá byla otevřená a&nbsp;větraly se&nbsp;v&nbsp;nich modře kostkované matrace. V&nbsp;jiných se&nbsp;zas na&nbsp;natažených šňůrách sušilo prádlo, všechno vyprané prádlo z&nbsp;celé domácnosti, mužské košile, ženské blůzy i&nbsp;dětské kalhotky. Z&nbsp;jednoho okna ve&nbsp;třetím patře visela podělaná dětská plínka. Shora až&nbsp;dolů všechny ty&nbsp;příliš těsné byty vyhřezaly ven a&nbsp;všemi škvírami z&nbsp;nich unikaly kousky bídy. Dole mělo každé křídlo úzké vysoké dveře bez výplně, zasazené přímo do&nbsp;holé omítky; vedly do&nbsp;vestibulu s&nbsp;oprýskanými zdmi, z&nbsp;něhož pak šly nahoru zablácené točité schody se&nbsp;železným zábradlím; byla tam tedy čtyři schodiště, označená prvními čtyřmi písmeny abecedy, namalovanými na&nbsp;zdi. V&nbsp;přízemí byly rozlehlé zasklené dílny s&nbsp;okny zčernalými prachem; v&nbsp;jedné plápolala zámečnická výheň, kus dál bylo slyšet svištění truhlářského hoblíku, a&nbsp;hned vedle vrátnice vytékal z&nbsp;barvírny s&nbsp;hlasitým šploucháním ten světle­růžový potůček, který Gervaisa viděla prve v&nbsp;průjezdu. Dvůr, plný špinavých kaluží barevné vody, hoblin a&nbsp;uhelného mouru, obrostlý kolem dokola trávou, která vyrážela i&nbsp;mezerami v&nbsp;dlažbě, byl ozářený ostrým světlem a&nbsp;jakoby rozdělený na&nbsp;dvě polovice čarou, kam až&nbsp;dosahovalo slunce. Ve&nbsp;druhé půlce, ve&nbsp;stínu, kolem vodovodu, jehož kapající kohoutek tu&nbsp;udržoval ustavičnou vlhkost, klovaly do&nbsp;země tři malé slepice a&nbsp;zablácenými pařáty hrabaly červy. Gervaisa pomalu přehlížela celý dům od&nbsp;šestého patra až&nbsp;po&nbsp;dláždění dvora a&nbsp;zase zpátky nahoru, udivená tou ohromnou rozlohou a&nbsp;připadající si&nbsp;tu&nbsp;jako uprostřed živého organismu, jako v&nbsp;srdci města; dům ji&nbsp;zajímal a&nbsp;přitahoval, jako by&nbsp;před ní&nbsp;stál nějaký obrovský člověk.</span></p>
          <p class="chunk" data-nb-ref-number="59" data-nb-words="19" data-nb-chars="121"><span class="idea" data-nb-ref-number="59" id="idea59" data-nb-words="19" data-nb-chars="121">„Hledáte někoho, paní?“ zavolala na&nbsp;ni&nbsp;domovnice, která se&nbsp;objevila ve&nbsp;dveřích vrátnice, protože už&nbsp;jí&nbsp;to&nbsp;bylo podezřelé.</span></p>
          <p class="chunk" data-nb-ref-number="60" data-nb-words="257" data-nb-chars="1573"><span class="idea" data-nb-ref-number="60" id="idea60" data-nb-words="257" data-nb-chars="1573">Ale Gervaisa jí&nbsp;vysvětlila, že&nbsp;tu&nbsp;na&nbsp;něho čeká. Vyšla ven na&nbsp;ulici, ale když Coupeau nešel, vrátila se&nbsp;zas, jako by&nbsp;ji&nbsp;sem něco přitahovalo, a&nbsp;znovu se&nbsp;tu&nbsp;rozhlížela. Dům jí&nbsp;nepřipadal ošklivý. Mezi hadry, rozvěšenými v&nbsp;oknech, se&nbsp;na&nbsp;ni&nbsp;smála veselá zákoutí, rozkvetlá jiřina v&nbsp;květináči, klec s&nbsp;kanáry, z&nbsp;níž se&nbsp;rozléhalo veselé cvrlikání; a&nbsp;zrcátka na&nbsp;holení odrážela do&nbsp;temného pozadí světnic kulatá prasátka jako svítící hvězdičky. Dole si&nbsp;zpíval truhlář za&nbsp;doprovodu pravidelného svištění hoblíku. Vedle ze&nbsp;zámečnické dílny se&nbsp;jako hlasitý cinkot stříbrných zvonků ozývaly údery kladiv, bušících pravidelně do&nbsp;taktu. A&nbsp;skoro ze&nbsp;všech oken, pootevřených do&nbsp;toho světa bídy, vykukovaly umouněné a&nbsp;rozesmáté dětské hlavičky; ženy většinou šily s&nbsp;klidnými obličeji skloněnými nad prací. Byla hodina, kdy se&nbsp;teď po&nbsp;obědě znovu dalo všechno do&nbsp;práce, pokoje zas osaměly po&nbsp;mužích, zaměstnaných mimo dům, a&nbsp;po celém činžáku znovu zavládl klid, rušený jen hlukem z&nbsp;dílen, který byl po&nbsp;celé hodiny stejný a&nbsp;opakoval se&nbsp;jako nějaký ukolébávající refrén. Jedině ten dvůr je&nbsp;trochu vlhký. Kdyby tu&nbsp;Gervaisa měla bydlet, vybrala by&nbsp;si&nbsp;byt v&nbsp;zadním křídle na&nbsp;sluneční straně. Popošla ještě o&nbsp;pár kroků a&nbsp;vdechovala ten mdlý pach chudých obydlí, pach starého prachu a&nbsp;zatuchlé špíny. Ale protože to&nbsp;všechno překrýval čpavý zápach barvírny, zdálo se&nbsp;Gervaise, že&nbsp;to&nbsp;tu&nbsp;zdaleka tak nesmrdí jako v&nbsp;hotelu Boncoeur. Vybírala si&nbsp;už, kde by&nbsp;chtěla mít okno, tamto vlevo v&nbsp;koutě, kde stála bedýnka s&nbsp;nasázenými fazolemi, jejichž tenké stonky se&nbsp;už&nbsp;začínaly vinout kolem natažených provázků.</span></p>
          <p class="chunk" data-nb-ref-number="61" data-nb-words="29" data-nb-chars="172"><span class="idea" data-nb-ref-number="61" id="idea61" data-nb-words="29" data-nb-chars="172">„Nechal jsem vás čekat dlouho, viďte?“ ozval se&nbsp;najednou těsně vedle ní&nbsp;Coupeau. „To je&nbsp;vždycky řečí, když u&nbsp;nich nevečeřím, a&nbsp;dneska ještě k&nbsp;tomu sestra nakoupila telecí.“</span></p>
          <p class="chunk" data-nb-ref-number="62" data-nb-words="51" data-nb-chars="299"><span class="idea" data-nb-ref-number="62" id="idea62" data-nb-words="51" data-nb-chars="299">A&nbsp;protože sebou překvapeně trhla, pokračoval, rozhlížeje se&nbsp;také kolem dokola: „Prohlížela jste si&nbsp;ten dům, viďte. Je&nbsp;to&nbsp;pořád celé pronajaté odzdola až&nbsp;nahoru. Je&nbsp;tu&nbsp;myslím asi tři sta partají… Já&nbsp;kdybych měl nábytek, hned bych si&nbsp;tu&nbsp;počíhal na&nbsp;nějaký jednotlivý pokoj… Bylo by&nbsp;to&nbsp;tu&nbsp;pěkné, viďte?“</span></p>
          <p class="chunk" data-nb-ref-number="63" data-nb-words="29" data-nb-chars="163"><span class="idea" data-nb-ref-number="63" id="idea63" data-nb-words="29" data-nb-chars="163">„Ano, bylo by&nbsp;to&nbsp;tu&nbsp;pěkné,“ zašeptala Gervaisa. „U&nbsp;nás v&nbsp;Plassansu nebylo tolik lidí v&nbsp;celé ulici… Podívejte, jak je&nbsp;hezké tamhleto okno s&nbsp;fazolemi v&nbsp;pátém patře!“</span></p>
          <p class="chunk" data-nb-ref-number="64" data-nb-words="85" data-nb-chars="479"><span class="idea" data-nb-ref-number="64" id="idea64" data-nb-words="85" data-nb-chars="479">Tu&nbsp;se&nbsp;jí, pořád stejně umíněně, zase zeptal, jestli by&nbsp;chtěla. Jakmile by&nbsp;se&nbsp;zmohli na&nbsp;vlastní postel, najali by&nbsp;si&nbsp;tady něco. Ale Gervaisa před ním utíkala, spěchala honem z&nbsp;průjezdu ven a&nbsp;prosila ho, aby už&nbsp;s&nbsp;těmi hloupostmi zase nezačínal. I&nbsp;kdyby se&nbsp;měl ten dům zbořit, ona v&nbsp;něm nikdy nebude spát s&nbsp;Coupeauem pod jednou peřinou. Ale přitom, když se&nbsp;spolu loučili před prádelnou paní Fauconnierové, docela přátelsky mu&nbsp;podala ruku a&nbsp;dovolila mu, aby ji&nbsp;chvíli podržel ve&nbsp;své.</span></p>
          <p class="chunk" data-nb-ref-number="65" data-nb-words="367" data-nb-chars="2069"><span class="idea" data-nb-ref-number="65" id="idea65" data-nb-words="367" data-nb-chars="2069">Přátelské styky mezi mladou ženou a&nbsp;klempířským dělníkem pokračovaly pak celý další měsíc. Líbilo se&nbsp;mu, jak je&nbsp;kurážná, když ji&nbsp;vídal, že&nbsp;pracuje do&nbsp;úmoru, stará se&nbsp;o&nbsp;děti a&nbsp;k&nbsp;tomu si&nbsp;ještě dokáže sem tam večer něco spíchnout. Vždyť spousta ženských jsou špindíry, myslí jenom na&nbsp;flámy a&nbsp;na mlsání; ale ona se&nbsp;jim, hrom do&nbsp;škopku, vůbec nepodobá, ona bere život až&nbsp;příliš vážně! Gervaisa se&nbsp;na&nbsp;to&nbsp;jen smála a&nbsp;skromně se&nbsp;hájila. To&nbsp;je&nbsp;právě ono, že&nbsp;vždycky tak moudrá nebývala. Narážela tím na&nbsp;své první těhotenství už&nbsp;ve&nbsp;čtrnácti letech a&nbsp;na láhve kmínky, které kdysi s&nbsp;mámou pila. Zkušenost ji&nbsp;jenom trochu poučila, nic víc. Mýlil by&nbsp;se, kdo by&nbsp;si&nbsp;myslel, že&nbsp;má&nbsp;bůhvíjak pevnou vůli. Ona je&nbsp;naopak velký slaboch. Nechá prý sebou vláčet, jen ze&nbsp;strachu, aby někomu neublížila. Její sen je&nbsp;žít mezi spořádanými a&nbsp;poctivými lidmi, protože špatná společnost je&nbsp;prý jako rána palicí, to&nbsp;člověku podrazí nohy a&nbsp;ubije ženskou, než se&nbsp;naděje. Když myslí na&nbsp;budoucnost, polévá ji&nbsp;vždycky studený pot; je&nbsp;prý jako peníz, když se&nbsp;vyhodí, dopadne na&nbsp;rub nebo na&nbsp;líc podle toho, jak ho&nbsp;dlažba obrátí. Všechno, co&nbsp;už&nbsp;zažila, všechny ty&nbsp;špatné příklady, které viděla už&nbsp;jako dítě, jí&nbsp;daly pořádnou lekci. Ale Coupeau se&nbsp;jí&nbsp;jen smál, jaké prý má&nbsp;černé myšlenky, dodával jí&nbsp;odvahy a&nbsp;pokoušel se&nbsp;jí&nbsp;štípnout do&nbsp;boku. Odstrkovala ho&nbsp;a&nbsp;pleskala po&nbsp;ruce, ale on&nbsp;v&nbsp;legraci vykřikoval, že&nbsp;na&nbsp;to, jak je&nbsp;slabá ženská, se&nbsp;prý dovede setsakramentsky ohnat! On&nbsp;prý je&nbsp;veselá kopa a&nbsp;kvůli budoucnosti si&nbsp;hlavu lámat nehodlá. Však ono se&nbsp;vždycky nějak uvidí, a&nbsp;na ten kus žvance a&nbsp;střechu nad hlavou, na&nbsp;to&nbsp;si, mordyje, člověk vždycky vydělá. Tahle čtvrť se&nbsp;mu&nbsp;zdá slušná, až&nbsp;na&nbsp;tu&nbsp;dobrou polovinu ochlastů, kteří by&nbsp;se&nbsp;dali koštětem vymetat z&nbsp;pouličních stružek. Nebyl to&nbsp;zlý chlapec, mluvíval někdy velmi rozumně, a&nbsp;dokonce byl i&nbsp;trochu parádník, na&nbsp;hlavě měl vždycky ulízanou pěšinku, nosil hezké kravaty a&nbsp;na neděli měl lakýrky. K&nbsp;tomu byl samý žert a&nbsp;pošklebek jako pravý pařížský dělník, mrštný a&nbsp;prohnaný jako opice, a&nbsp;uměl drze žvanit, což bylo při jeho mladistvém obličeji ještě půvabné.</span></p>
          <p class="chunk" data-nb-ref-number="66" data-nb-words="250" data-nb-chars="1457"><span class="idea" data-nb-ref-number="66" id="idea66" data-nb-words="250" data-nb-chars="1457">Nakonec to&nbsp;došlo tak daleko, že&nbsp;si&nbsp;v&nbsp;hotelu Boncoeur začali oba navzájem prokazovat množství všelijakých drobných služeb. Coupeau jí&nbsp;chodil pro mléko, staral se&nbsp;jí&nbsp;o&nbsp;nákupy a&nbsp;nosil jí&nbsp;balíky prádla. Večer, poněvadž se&nbsp;vracel z&nbsp;práce dřív než ona, vodil často obě děti na&nbsp;procházku po&nbsp;okružním bulváru. Gervaisa mu&nbsp;jeho ochotu oplácela tím, že&nbsp;občas zašla nahoru do&nbsp;malého podkrovního pokojíku, kde bydlel, a&nbsp;prohlížela mu&nbsp;šaty, přišívala mu&nbsp;knoflíky k&nbsp;pracovním modrákům a&nbsp;spravovala plátěné kazajky. Pomalu mezi nimi vznikl velmi důvěrný vztah. Nikdy se&nbsp;v&nbsp;jeho společnosti nenudila; přinášel jí&nbsp;stále nové písničky, klepy a&nbsp;vtipy z&nbsp;pařížského předměstí, které pro ni&nbsp;představovalo pořád ještě cosi nového. Jak se&nbsp;jí&nbsp;tak Coupeau ustavičně otíral o&nbsp;sukně, rozpaloval se&nbsp;čím dál tím víc. Byl už&nbsp;v&nbsp;tom, chudák, až&nbsp;po&nbsp;uši. Začínal se&nbsp;tím nakonec trápit. Smál se&nbsp;pořád, ale bylo mu&nbsp;přitom tak divně kolem žaludku, tak úzko, že&nbsp;už&nbsp;to&nbsp;přestávala být legrace. Dobíral si&nbsp;ji&nbsp;dál, a&nbsp;kdykoliv ji&nbsp;potkal, volal na&nbsp;ni: „Tak co, kdypak?“ Ona věděla, co&nbsp;tím myslí, a&nbsp;odpovídala mu: „Až naprší a&nbsp;uschne!“ Škádlil ji&nbsp;a&nbsp;chodil k&nbsp;ní s&nbsp;pantoflemi v&nbsp;ruce, jako že&nbsp;se&nbsp;už&nbsp;jde nastěhovat. Gervaisa se&nbsp;jen smála a&nbsp;dokázala ty&nbsp;jeho ustavičné necudné narážky poslouchat celý den, aniž se&nbsp;přitom jedinkrát začervenala. Jen když nebyl hrubý, jinak si&nbsp;od&nbsp;něho nechala všechno líbit. Rozzlobila se&nbsp;doopravdy jen jednou, to&nbsp;když si&nbsp;chtěl násilím vzít hubičku a&nbsp;vytrhl jí&nbsp;přitom hrst vlasů.</span></p>
          <p class="chunk" data-nb-ref-number="67" data-nb-words="126" data-nb-chars="723"><span class="idea" data-nb-ref-number="67" id="idea67" data-nb-words="126" data-nb-chars="723">Koncem června ztratil Coupeau všechnu svou veselost. Začal být celý divný. Gervaisa dostala strach z&nbsp;toho, jak se&nbsp;na&nbsp;ni&nbsp;někdy díval, a&nbsp;začala se&nbsp;na&nbsp;noc zamykat. Pak se&nbsp;na&nbsp;ni&nbsp;jednou rozhněval a&nbsp;vydržel trucovat od&nbsp;neděle do&nbsp;úterka; v&nbsp;úterý večer kolem jedenácté u&nbsp;ní najednou zaklepal. Nechtěla mu&nbsp;otevřít, ale měl tak prosebný a&nbsp;tak rozechvělý hlas, že&nbsp;nakonec odtáhla prádelník, kterým měla zabarikádované dveře. Když vešel dovnitř, myslela, že&nbsp;je&nbsp;nemocný, jak byl bledý, oči měl červené a&nbsp;obličej ztrhaný. Zůstal stát u&nbsp;dveří, koktal a&nbsp;vrtěl hlavou. Ne, není prý nemocný. Ale dvě hodiny už&nbsp;nahoře v&nbsp;pokoji pláče. Pláče jako dítě a&nbsp;kouše do&nbsp;talíře, aby ho&nbsp;sousedé neslyšeli. Tři noci už&nbsp;nespí. Takhle už&nbsp;to&nbsp;dál jít nemůže.</span></p>
          <p class="chunk" data-nb-ref-number="68" data-nb-words="25" data-nb-chars="161"><span class="idea" data-nb-ref-number="68" id="idea68" data-nb-words="25" data-nb-chars="161">„Podívejte, paní Gervaiso, musíme to&nbsp;nějak skoncovat, viďte…,“ řekl se&nbsp;sevřeným hrdlem a&nbsp;div se&nbsp;znovu nerozplakal. „Vezmeme se. Já&nbsp;jsem rozhodnutý. Jsem pro to.“</span></p>
          <p class="chunk" data-nb-ref-number="69" data-nb-words="9" data-nb-chars="58"><span class="idea" data-nb-ref-number="69" id="idea69" data-nb-words="9" data-nb-chars="58">Na&nbsp;Gervaise bylo vidět velké překvapení. Byla velmi vážná.</span></p>
          <p class="chunk" data-nb-ref-number="70" data-nb-words="41" data-nb-chars="232"><span class="idea" data-nb-ref-number="70" id="idea70" data-nb-words="41" data-nb-chars="232">„Ale pane Coupeau, jak jste na&nbsp;to&nbsp;přišel?“ zašeptala. „Tohle já&nbsp;jsem na&nbsp;vás nikdy nežádala, však dobře víte… Prostě neviděla jsem v&nbsp;tom žádnej půvab, proto jsem nechtěla… No&nbsp;ne, tohle je&nbsp;teď vážná věc, rozmyslete si&nbsp;to, prosím vás!“</span></p>
          <p class="chunk" data-nb-ref-number="71" data-nb-words="66" data-nb-chars="358"><span class="idea" data-nb-ref-number="71" id="idea71" data-nb-words="66" data-nb-chars="358">Ale on&nbsp;na&nbsp;to&nbsp;jen dál vrtěl hlavou, jako by&nbsp;jeho skálopevné rozhodnutí už&nbsp;nic nemohlo zviklat. Prý to&nbsp;má&nbsp;dávno rozmyšlené. Přišel teď jen proto, aby mohl zase klidně spát. Přece ho&nbsp;neodmítne, aby šel zase plakat! Jen co&nbsp;řekne ano, nebude už&nbsp;ji&nbsp;déle obtěžovat a&nbsp;nechá ji&nbsp;klidně spát. Chce od&nbsp;ní&nbsp;jen slyšet, že&nbsp;svoluje. O&nbsp;všem ostatním si&nbsp;můžou pohovořit zítra.</span></p>
          <p class="chunk" data-nb-ref-number="72" data-nb-words="85" data-nb-chars="493"><span class="idea" data-nb-ref-number="72" id="idea72" data-nb-words="85" data-nb-chars="493">„Nemůžu přece jen tak zničehonic říct ano!“ namítla Gervaisa. „Nechci, abyste mi&nbsp;potom někdy vyčítal, že&nbsp;jsem vás dohnala k&nbsp;nějaké nerozvážnosti… Podívejte, pane Coupeau, neměl byste být tak umíněný. Vždyť ani sám nevíte, co&nbsp;ke&nbsp;mně vlastně cítíte. Kdybyste mě&nbsp;týden neviděl, vsadím se, že&nbsp;by&nbsp;vás to&nbsp;přešlo. Mužští se&nbsp;často žení jen kvůli jedné noci, kvůli té&nbsp;první, ale potom přijdou další noci, přijde den za&nbsp;dnem, celý život, a&nbsp;začne je&nbsp;to&nbsp;mrzet… Posaďte se, radši si&nbsp;o&nbsp;tom pohovoříme hned.“</span></p>
          <p class="chunk" data-nb-ref-number="73" data-nb-words="241" data-nb-chars="1323"><span class="idea" data-nb-ref-number="73" id="idea73" data-nb-words="241" data-nb-chars="1323">A&nbsp;tak až&nbsp;do&nbsp;jedné hodiny hovořili o&nbsp;svém sňatku v&nbsp;temném pokoji při čadící svíčce, protože zapomínali ustřihovat knot. Museli mluvit potichu, aby nevzbudili děti, Klaudia a&nbsp;Štěpána, kteří spali vedle sebe s&nbsp;hlavami na&nbsp;jednom polštáři a&nbsp;klidně oddechovali. Gervaisa na&nbsp;ně&nbsp;ustavičně zaváděla řeč a&nbsp;ukazovala je&nbsp;Coupeauovi; to&nbsp;by&nbsp;mu&nbsp;přinesla pěkné věno, přece mu&nbsp;nemůže uvázat na&nbsp;krk dva haranty! A&nbsp;pak, bylo by&nbsp;jí&nbsp;za&nbsp;něho hanba. Co&nbsp;by&nbsp;řekli lidé ze&nbsp;čtvrti? Znali ji&nbsp;tu&nbsp;všude s&nbsp;milencem a&nbsp;vědí, jak to&nbsp;bylo. Vypadalo by&nbsp;to&nbsp;moc divně, kdyby si&nbsp;teď, ani ne&nbsp;po&nbsp;dvou měsících, brala jeho. Na&nbsp;všechny ty&nbsp;rozumné důvody odpovídal Coupeau jen pokrčením ramen. Na&nbsp;lidech ze&nbsp;čtvrti prý mu&nbsp;houby záleží. Sám taky nestrká nos do&nbsp;cizích věcí, to&nbsp;by&nbsp;měl především strach, že&nbsp;si&nbsp;ho&nbsp;zamaže. No&nbsp;tak co? Měla před ním Lantiera, prosím. Co&nbsp;je&nbsp;na&nbsp;tom špatného? Nevede žádný prostopášný život a&nbsp;nevodí si&nbsp;do&nbsp;bytu chlapy, jako to&nbsp;dělá tolik jiných ženských, i&nbsp;těch nejbohatších. A&nbsp;děti? Inu, ty&nbsp;porostou a&nbsp;oni už&nbsp;je&nbsp;nějak uživí, hrom do&nbsp;toho! Tak kurážnou a&nbsp;tak hodnou ženskou, jako je&nbsp;ona, by&nbsp;nikdy nenašel; ženskou, která by&nbsp;měla tolik dobrých vlastností. Ostatně co&nbsp;na&nbsp;tom, i&nbsp;kdyby byla nejhorší coura, ohyzdná jako noc, lenivá a&nbsp;odporná, a&nbsp;i kdyby měla celé hejno špinavých dětí, i&nbsp;tak by&nbsp;to&nbsp;pro něho nic neznamenalo; on&nbsp;ji&nbsp;prostě chce a&nbsp;dost.</span></p>
          <p class="chunk" data-nb-ref-number="74" data-nb-words="25" data-nb-chars="129"><span class="idea" data-nb-ref-number="74" id="idea74" data-nb-words="25" data-nb-chars="129">„Ano, já&nbsp;vás chci!“ opakoval a&nbsp;bušil si&nbsp;bez ustání pěstí do&nbsp;kolena. „Rozumíte, já&nbsp;vás chci… Na&nbsp;to&nbsp;už&nbsp;snad nemůžete nic říct, ne?“</span></p>
          <p class="chunk" data-nb-ref-number="75" data-nb-words="206" data-nb-chars="1261"><span class="idea" data-nb-ref-number="75" id="idea75" data-nb-words="206" data-nb-chars="1261">Gervaisa začínala ponenáhlu měknout. Cítila, jak ji&nbsp;celou ob­klopuje ta&nbsp;hrubá chlapská žádost, a&nbsp;pomalu se&nbsp;poddávala zbabělosti vlastního srdce i&nbsp;smyslů. Vzmohla se&nbsp;už&nbsp;jen nesměle tu&nbsp;a&nbsp;tam něco namítnout. Ruce jí&nbsp;klesly do&nbsp;klína a&nbsp;obličej měla zaplavený něhou. Pootevřeným oknem sem dýchala zvenčí krásná červnová noc teplými závany, které pokaždé roztančily svíčku, až&nbsp;její dlouhý načervenalý knot na&nbsp;konci zuhelnatěl. Do&nbsp;hlubokého ticha spící čtvrti znělo jen dětinské vzlykání opilce, ležícího na&nbsp;zádech uprostřed bulváru. A&nbsp;kdesi ve&nbsp;velké dálce, někde ve&nbsp;vzdálené hospodě, vyhrávaly housle předměstskou čtverylku jakýmsi pozdním flamendrům; byla to&nbsp;tichá, křišťálově čirá melodie, čistě a&nbsp;tence se&nbsp;linula jako tóny z&nbsp;foukací harmoniky. Když Coupeau viděl, že&nbsp;je&nbsp;Gervaisa se&nbsp;svými námitkami v&nbsp;koncích, že&nbsp;mlčí a&nbsp;jen se&nbsp;neurčitě usmívá, vzal ji&nbsp;za&nbsp;ruce a&nbsp;přitáhl k&nbsp;sobě. Přišla na&nbsp;ni&nbsp;jedna z&nbsp;těch slabých chvilek, jichž se&nbsp;vždycky tolik bála, cítila, jak ji&nbsp;opouští vůle, byla příliš dojata, než aby mohla někomu něco odmítnout a&nbsp;způsobit mu&nbsp;zármutek. Ale klempíř nepochopil, že&nbsp;se&nbsp;mu&nbsp;vzdává, a&nbsp;stiskl jí&nbsp;jen zápěstí, div jí&nbsp;je&nbsp;nerozmačkal, jako by&nbsp;si&nbsp;ji&nbsp;tím přivlastňoval; a&nbsp;oba tiše vzdechli při té&nbsp;bolesti, v&nbsp;níž se&nbsp;ukájelo i&nbsp;trochu jejich milostného citu.</span></p>
          <p class="chunk" data-nb-ref-number="76" data-nb-words="6" data-nb-chars="31"><span class="idea" data-nb-ref-number="76" id="idea76" data-nb-words="6" data-nb-chars="31">„Tak viďte, že&nbsp;ano?“ zeptal se.</span></p>
          <p class="chunk" data-nb-ref-number="77" data-nb-words="20" data-nb-chars="131"><span class="idea" data-nb-ref-number="77" id="idea77" data-nb-words="20" data-nb-chars="131">„Co vy&nbsp;se&nbsp;mě&nbsp;natrápíte!“ zašeptala. „Doopravdy to&nbsp;chcete? Tak tedy ano… Ach bože, ale děláme tím možná velikánskou nepředloženost.“</span></p>
          <p class="chunk" data-nb-ref-number="78" data-nb-words="48" data-nb-chars="284"><span class="idea" data-nb-ref-number="78" id="idea78" data-nb-words="48" data-nb-chars="284">Vstal, chytil ji&nbsp;v&nbsp;pase a&nbsp;uštědřil jí&nbsp;nazdařbůh na&nbsp;tvář nemotornou hubičku. A&nbsp;protože to&nbsp;příliš hlasitě mlasklo, sám se&nbsp;polekal první a&nbsp;podíval se&nbsp;na&nbsp;Klaudia se&nbsp;Štěpánem; po&nbsp;špičkách došel ke&nbsp;dveřím a&nbsp;tiše zašeptal: „Psst! Musíme být hodní, nesmíme probudit děti… Na&nbsp;shledanou zítra!“</span></p>
          <p class="chunk" data-nb-ref-number="79" data-nb-words="71" data-nb-chars="409"><span class="idea" data-nb-ref-number="79" id="idea79" data-nb-words="71" data-nb-chars="409">A&nbsp;odešel nahoru do&nbsp;svého pokoje. Gervaisa zůstala ještě skoro hodinu sedět na&nbsp;posteli, celá se&nbsp;třásla a&nbsp;nenapadlo ji&nbsp;ani, že&nbsp;by&nbsp;se&nbsp;měla svléknout. Byla celá dojatá, tohle bylo od&nbsp;Coupeaua velmi čestné; vždyť si&nbsp;jednu chvíli myslela, že&nbsp;už&nbsp;je&nbsp;konec, že&nbsp;už&nbsp;u&nbsp;ní zůstane spát. Opilec dole pod oknem sténal teď trochu chraptivě jako zvíře v&nbsp;posledním tažení. Předměstská taneční písnička houslí už&nbsp;v&nbsp;dálce zmlkla.</span></p>
          <p class="chunk" data-nb-ref-number="80" data-nb-words="104" data-nb-chars="633"><span class="idea" data-nb-ref-number="80" id="idea80" data-nb-words="104" data-nb-chars="633">Následující dny se&nbsp;Coupeau snažil přimět Gervaisu, aby s&nbsp;ním někdy večer zašla k&nbsp;jeho sestře do&nbsp;Zlatnické ulice. Ale Gervaisa byla dost bojácná a&nbsp;ta návštěva u&nbsp;Lorilleuxových ji&nbsp;zvlášť děsila. Dobře si&nbsp;všimla, že&nbsp;klempíř má&nbsp;z&nbsp;té domácnosti trochu strach, třebaže to&nbsp;nikdy nepřiznal. Není na&nbsp;sestře závislý, to&nbsp;ne, vždyť ona ani není z&nbsp;rodiny nejstarší. Maminka Coupeauová dá&nbsp;jistě ráda svolení, ta&nbsp;se&nbsp;nikdy nestaví proti synovu přání. Jenomže o&nbsp;Lorilleuxových se&nbsp;v&nbsp;rodině říkalo, že&nbsp;vydělávají až&nbsp;deset franků denně, a&nbsp;proto byli opravdovou autoritou. Coupeau by&nbsp;se&nbsp;nikdy neodvážil oženit, dokud by&nbsp;mu&nbsp;ženu neschválili především oni.</span></p>
          <p class="chunk" data-nb-ref-number="81" data-nb-words="81" data-nb-chars="478"><span class="idea" data-nb-ref-number="81" id="idea81" data-nb-words="81" data-nb-chars="478">„Už jsem jim o&nbsp;vás povídal; vědí, že&nbsp;se&nbsp;chceme vzít,“ vysvětloval Gervaise. „Bože, jste vy&nbsp;to&nbsp;ale blázínek! Pojďte tam třeba dneska večer… Sestra se&nbsp;na&nbsp;vás bude koukat trochu spatra, však už&nbsp;jsem vás varoval, viďte? Lorilleux taky není vždycky nejpřívětivější. Celkem vzato, mají vztek, že&nbsp;se&nbsp;žením, protože už&nbsp;u&nbsp;nich nebudu večeřet a&nbsp;oni na&nbsp;tom přestanou vydělávat. Ale to&nbsp;je&nbsp;jedno, ze&nbsp;dveří vás vyhodit nemůžou… Udělejte to&nbsp;alespoň kvůli mně, prosím vás, není jiného vyhnutí.“</span></p>
          <p class="chunk" data-nb-ref-number="82" data-nb-words="69" data-nb-chars="398"><span class="idea" data-nb-ref-number="82" id="idea82" data-nb-words="69" data-nb-chars="398">Taková slova vyděsila Gervaisu ještě víc. Ale jednou v&nbsp;sobotu večer si&nbsp;přece jen dala říci. Coupeau se&nbsp;pro ni&nbsp;o&nbsp;půl deváté stavil. Byla už&nbsp;ustrojená, měla černé šaty, průsvitný mušelínový šál s&nbsp;natištěnými žlutými palmami a&nbsp;na hlavě bílý čepeček s&nbsp;malou krajkou. Za&nbsp;šest neděl, co&nbsp;pracovala, si&nbsp;našetřila sedm franků na&nbsp;šál a&nbsp;dva franky padesát na&nbsp;čepeček. Šaty byly staré, ale vyčištěné a&nbsp;přešité.</span></p>
          <p class="chunk" data-nb-ref-number="83" data-nb-words="53" data-nb-chars="332"><span class="idea" data-nb-ref-number="83" id="idea83" data-nb-words="53" data-nb-chars="332">„Čekají vás,“ řekl jí&nbsp;Coupeau, když zahýbali do&nbsp;Rybářské ulice. „Inu, začínají už&nbsp;pomalu přivykat té&nbsp;myšlence, že&nbsp;se&nbsp;ožením. Dnes večer vypadali dobře naladění… A&nbsp;pak, jestli jste ještě nikdy neviděla, jak se&nbsp;dělají zlaté řetízky, bude to&nbsp;pro vás zajímavá podívaná. Mají zrovna naléhavou zakázku, která musí být do&nbsp;pondělka hotova.“</span></p>
          <p class="chunk" data-nb-ref-number="84" data-nb-words="7" data-nb-chars="42"><span class="idea" data-nb-ref-number="84" id="idea84" data-nb-words="7" data-nb-chars="42">„To mají doma zlato?“ zeptala se&nbsp;Gervaisa.</span></p>
          <p class="chunk" data-nb-ref-number="85" data-nb-words="10" data-nb-chars="47"><span class="idea" data-nb-ref-number="85" id="idea85" data-nb-words="10" data-nb-chars="47">„No ovšem! Je&nbsp;ho&nbsp;tam na&nbsp;zdech, po&nbsp;zemi, všude!“</span></p>
          <p class="chunk" data-nb-ref-number="86" data-nb-words="75" data-nb-chars="484"><span class="idea" data-nb-ref-number="86" id="idea86" data-nb-words="75" data-nb-chars="484">Mezitím už&nbsp;vešli do&nbsp;klenutého průjezdu a&nbsp;přešli dvůr. Lorilleuxovi bydleli v&nbsp;šestém patře, schodiště B. Coupeau na&nbsp;ni&nbsp;v&nbsp;žertu křikl, aby se&nbsp;pevně chytla zábradlí a&nbsp;nepouštěla se. Podívala se&nbsp;nahoru a&nbsp;musela přimhouřit oči, když viděla vysokou věž točitého schodiště, v&nbsp;níž svítily tři plynové hořáky, vždy pro dvě patra jeden; poslední, až&nbsp;nahoře, vypadal jako mihotavá hvězdička na&nbsp;černé obloze, ostatní dva vrhaly dlouhé pruhy světla, podivně přerušované nekonečnou spirálou schodů.</span></p>
          <p class="chunk" data-nb-ref-number="87" data-nb-words="26" data-nb-chars="162"><span class="idea" data-nb-ref-number="87" id="idea87" data-nb-words="26" data-nb-chars="162">„Tady je&nbsp;ale sakramentsky cítit cibulová polévka, co?“ řekl klem­píř, když dorazili do&nbsp;prvního patra. „To se&nbsp;hned pozná, že&nbsp;tady měli k&nbsp;večeři cibulovou polévku!“</span></p>
          <p class="chunk" data-nb-ref-number="88" data-nb-words="449" data-nb-chars="2813"><span class="idea" data-nb-ref-number="88" id="idea88" data-nb-words="449" data-nb-chars="2813">A&nbsp;opravdu, schodiště B, šedivé a&nbsp;špinavé, s&nbsp;ukoptěným zábradlím i&nbsp;schody, s&nbsp;poškrábanými stěnami, na&nbsp;nichž prosvítala holá omítka, bylo ještě plné pronikavého kuchyňského pachu. V&nbsp;každém poschodí se&nbsp;rozbíhaly do&nbsp;dálky chodby, v&nbsp;nichž se&nbsp;rozléhal kravál a&nbsp;co chvíli se&nbsp;otvíraly některé dveře, žlutě natřené a&nbsp;kolem klik začerněné od&nbsp;špinavých rukou. Z&nbsp;kovových výlevek vedle oken se&nbsp;šířil vlhký puch a&nbsp;mísil se&nbsp;s&nbsp;ostrým zápachem smažené cibule. Od&nbsp;přízemí až&nbsp;po&nbsp;šesté poschodí bylo odevšad slyšet řinčení umývaného nádobí, všude se&nbsp;drhly pánve a&nbsp;vyškrabovaly lžící kastroly. V&nbsp;prvním patře zahlédla Gervaisa štěrbinou pootevřených dveří, na&nbsp;nichž bylo velkými písmeny napsáno <em>Malíř</em>, jak u&nbsp;sklizeného stolu s&nbsp;ubrusem z&nbsp;voskovaného plátna sedí dva muži a&nbsp;zuřivě debatují v&nbsp;hustém kouři z&nbsp;dýmek. Druhé a&nbsp;třetí poschodí bylo klidnější, jen škvírami ve&nbsp;dveřích bylo slyšet pravidelné houpání kolébky, tlumený dětský pláč a&nbsp;hrubý ženský hlas, splývající s&nbsp;tichým bubláním tekoucí vody, takže nebylo rozumět slova. Na&nbsp;dveřích visely přibité cedulky: <em>Gaudronová, klempířka</em> a&nbsp;o&nbsp;kus dál: <em>Madinier, výroba lepenkových krabic</em>. Ve&nbsp;čtvrtém poschodí se&nbsp;někdo pral; bylo slyšet dupání, až&nbsp;se&nbsp;třásla podlaha, dunění převraceného nábytku, strašlivou změť nadávek a&nbsp;ran; to&nbsp;ovšem vůbec nevadilo sousedům naproti, kteří klidně hráli karty při otevřených dveřích, aby měli víc vzduchu. Ale když došla do&nbsp;pátého, musela si&nbsp;Gervaisa na&nbsp;chvíli oddechnout. Nebyla na&nbsp;tolik schodů zvyklá. Z&nbsp;té zdi, která se&nbsp;ustavičně točila, a&nbsp;z&nbsp;té nekonečné řady letmo zahlédnutých bytů dostávala závrať. Ostatně teď jim na&nbsp;chodbě stála v&nbsp;cestě celá rodina: otec myl talíře a&nbsp;výlevky na&nbsp;malých hliněných kamínkách, matka stála zády k&nbsp;zábradlí a&nbsp;myla nemluvně, než je&nbsp;dá&nbsp;spát. Coupeau Gervaisu povzbuzoval. Už&nbsp;tam budou. A&nbsp;když došli konečně do&nbsp;šestého, otočil se&nbsp;a&nbsp;usmál se&nbsp;na&nbsp;ni, aby jí&nbsp;dodal odvahy. Gervaisa zvedla hlavu a&nbsp;poslouchala, odkud se&nbsp;ozývá ten tenký hlásek, který slyšela hned od&nbsp;prvního schodu a&nbsp;který se&nbsp;jasně a&nbsp;pronikavě nesl nade všemi ostatními zvuky. To&nbsp;v&nbsp;podstřešní komůrce si&nbsp;při práci zpívala drobná stařenka, oblékající panenky za&nbsp;pětašedesát centimů. V&nbsp;sousedním pokoji, do&nbsp;něhož se&nbsp;právě vracela vysoká holka s&nbsp;kbelíkem vody, stačila Gervaisa otevřenými dveřmi zahlédnout, jak se&nbsp;na&nbsp;rozházené posteli vyvaluje mužský s&nbsp;vykasanými rukávy u&nbsp;košile, dívá se&nbsp;do&nbsp;stropu a&nbsp;čeká. Když se&nbsp;dveře zavřely, uviděla na&nbsp;nich ručně psanou vizitku: <em>Slečna Klementa, žehlířka</em>. Až&nbsp;nahoře se&nbsp;Gervaisa ze&nbsp;zvědavosti naklonila přes zábradlí; nohy pod ní&nbsp;podklesávaly, sotva popadala dech. Teď byl zas spodní plynový hořák podobný hvězdičce, svítící na&nbsp;dně studně, šest pater hluboké. V&nbsp;jediném výdechu k&nbsp;ní stoupala směsice pachů spolu s&nbsp;hlukem obrovského žijícího domu a&nbsp;horce jí&nbsp;ovanula vylekanou tvář, naklánějící se&nbsp;tu&nbsp;bázlivě jako nad propastí.</span></p>
          <p class="chunk" data-nb-ref-number="89" data-nb-words="15" data-nb-chars="83"><span class="idea" data-nb-ref-number="89" id="idea89" data-nb-words="15" data-nb-chars="83">„Ale ještě tam nejsme!“ řekl Coupeau. „To víte, je&nbsp;to&nbsp;cesta, než tam člověk dojde!“</span></p>
          <p class="chunk" data-nb-ref-number="90" data-nb-words="77" data-nb-chars="510"><span class="idea" data-nb-ref-number="90" id="idea90" data-nb-words="77" data-nb-chars="510">Vykročil do&nbsp;dlouhé chodby nalevo. Pak se&nbsp;ještě dvakrát zatočil, poprvé zas doleva, podruhé doprava. Těsná chodba s&nbsp;popraskanými a&nbsp;opadávajícími stěnami, tu&nbsp;a&nbsp;tam osvětlená ubohým plynovým plamínkem, se&nbsp;všelijak rozvětvovala a&nbsp;nebrala konce. Dveře, jedny jako druhé, v&nbsp;nekonečné řadě jako někde ve&nbsp;vězení nebo v&nbsp;klášteře, vesměs dokořán otevřené, dál skýtaly pohled do&nbsp;lidských obydlí bídy a&nbsp;práce, osvětlených teď narůžovělým oparem teplého červnového večera. Konečně došli na&nbsp;konec chodby, kde byla úplná tma.</span></p>
          <p class="chunk" data-nb-ref-number="91" data-nb-words="13" data-nb-chars="76"><span class="idea" data-nb-ref-number="91" id="idea91" data-nb-words="13" data-nb-chars="76">„Tak jsme tady,“ řekl klempíř. „Pozor! Přidržte se&nbsp;zdi, jsou tu&nbsp;tři schody.“</span></p>
          <p class="chunk" data-nb-ref-number="92" data-nb-words="35" data-nb-chars="208"><span class="idea" data-nb-ref-number="92" id="idea92" data-nb-words="35" data-nb-chars="208">A&nbsp;Gervaisa ušla ve&nbsp;tmě opatrně ještě asi deset kroků. Zakopla a&nbsp;napočítala tři schody. Ale Coupeau už&nbsp;mezitím na&nbsp;konci chodby bez zaklepání otevřel jedny dveře. Po&nbsp;zemi se&nbsp;rozlilo jasné světlo. Vešli dovnitř.</span></p>
          <p class="chunk" data-nb-ref-number="93" data-nb-words="103" data-nb-chars="648"><span class="idea" data-nb-ref-number="93" id="idea93" data-nb-words="103" data-nb-chars="648">Byla to&nbsp;úzká, protáhlá místnost, taková nudle, jako by&nbsp;to&nbsp;bylo jen pokračování chodby. Byla přepažena na&nbsp;dvě části vybledlým vlněným závěsem, který byl teď přichycený u&nbsp;stropu provázkem. V&nbsp;první části stála postel, zastrčená pod zkosený mansardový strop, železná kamínka, ještě teplá od&nbsp;večeře, dvě židle, stůl a&nbsp;skříň, u&nbsp;které museli uříznout římsu, aby se&nbsp;vešla mezi postel a&nbsp;dveře. Druhá část byla zařízena jako dílna: vzadu malá výheň s&nbsp;měchem, napravo svěrák, připevněný ke&nbsp;zdi, a&nbsp;nad ním polička s&nbsp;všelijakým železným haraburdím; nalevo, hned vedle okna, stál malý ponk, plný droboučkých kleští, nůžek a&nbsp;pilek, vesměs zčernalých a&nbsp;ušpiněných.</span></p>
          <p class="chunk" data-nb-ref-number="94" data-nb-words="11" data-nb-chars="60"><span class="idea" data-nb-ref-number="94" id="idea94" data-nb-words="11" data-nb-chars="60">„To jsme my!“ řekl Coupeau, když došel až&nbsp;k&nbsp;vlněnému závěsu.</span></p>
          <p class="chunk" data-nb-ref-number="95" data-nb-words="133" data-nb-chars="831"><span class="idea" data-nb-ref-number="95" id="idea95" data-nb-words="133" data-nb-chars="831">Ale v&nbsp;první chvíli se&nbsp;neozvala žádná odpověď. Gervaisa byla velmi rozčilena; především ji&nbsp;vzrušovalo pomyšlení, že&nbsp;má&nbsp;vejít do&nbsp;místnosti plné zlata; stála za&nbsp;Coupeauem, něco koktala a&nbsp;kývala bojácně hlavou na&nbsp;pozdrav. Její rozpaky ještě zvětšovalo prudké světlo z&nbsp;lampy stojící na&nbsp;ponku a&nbsp;z&nbsp;rozžhaveného uhlí plápolajícího ve&nbsp;výhni. Nakonec jen uviděla paní Lorilleuxovou, malou, zrzavou, dost při těle, jak vší silou svých krátkých paží táhne velkými kleštěmi drát z&nbsp;černého kovu a&nbsp;protahuje ho&nbsp;otvorem protahovačky, upevněné ve&nbsp;svěráku. U&nbsp;ponku seděl Lorilleux, také malý, ale drobnější v&nbsp;ramenou, a&nbsp;s&nbsp;kleštičkami v&nbsp;ruce pracoval mrštně jako opice na&nbsp;něčem tak jemném, že&nbsp;to&nbsp;v&nbsp;jeho kostnatých prstech nebylo ani vidět. První zvedl hlavu on, hlavu s&nbsp;řídkými vlasy a&nbsp;bledým, protáhlým a&nbsp;neduživým obličejem, žlutým jako starý vosk.</span></p>
          <p class="chunk" data-nb-ref-number="96" data-nb-words="21" data-nb-chars="126"><span class="idea" data-nb-ref-number="96" id="idea96" data-nb-words="21" data-nb-chars="126">„Aha, to&nbsp;jste vy, no&nbsp;dobře!“ zabručel. „My máme naspěch, víte… Nechoďte sem do&nbsp;dílny, překáželi byste nám. Zůstaňte v&nbsp;pokoji.“</span></p>
          <p class="chunk" data-nb-ref-number="97" data-nb-words="28" data-nb-chars="157"><span class="idea" data-nb-ref-number="97" id="idea97" data-nb-words="28" data-nb-chars="157">A&nbsp;znovu se&nbsp;pustil do&nbsp;té&nbsp;své jemné práce, znovu mu&nbsp;obličej zalila nazelenalá zář lampy, přikryté skleněnou koulí, z&nbsp;níž se&nbsp;po&nbsp;stole šířil kruh ostrého světla.</span></p>
          <p class="chunk" data-nb-ref-number="98" data-nb-words="16" data-nb-chars="88"><span class="idea" data-nb-ref-number="98" id="idea98" data-nb-words="16" data-nb-chars="88">„Vezmi tam židle!“ ozvala se&nbsp;teď také paní Lorilleuxová. „To je&nbsp;ta&nbsp;dáma, viď? No&nbsp;dobře!“</span></p>
          <p class="chunk" data-nb-ref-number="99" data-nb-words="24" data-nb-chars="170"><span class="idea" data-nb-ref-number="99" id="idea99" data-nb-words="24" data-nb-chars="170">Stočila drát, odnesla ho&nbsp;k&nbsp;výhni, velkým dřevěným vějířem rozdmychala uhlí a&nbsp;dala drát znovu rozpálit, než ho&nbsp;začne protahovat posledními, nejmenšími otvory protahovačky.</span></p>
          <p class="chunk" data-nb-ref-number="100" data-nb-words="178" data-nb-chars="1051"><span class="idea" data-nb-ref-number="100" id="idea100" data-nb-words="178" data-nb-chars="1051">Coupeau přistrčil židle a&nbsp;usadil Gervaisu u&nbsp;okraje závěsu. Místnost byla tak úzká, že&nbsp;se&nbsp;vedle ní&nbsp;nevešel. Posadil se&nbsp;tedy za&nbsp;ní, nakláněl se&nbsp;jí&nbsp;do&nbsp;týla a&nbsp;vysvětloval jí, jak se&nbsp;to&nbsp;dělá. Mladá žena byla z&nbsp;takového podivného přivítání celá zaražená a&nbsp;necítila se&nbsp;dobře pod kosými pohledy manželů Lorilleuxových; v&nbsp;uších jí&nbsp;hučelo a&nbsp;neslyšela ani, co&nbsp;jí&nbsp;Coupeau říká. Paní Lorilleuxová se&nbsp;jí&nbsp;zdála na&nbsp;svých třicet let velmi stará, připadala jí&nbsp;zakaboněná a&nbsp;špinavá, vlasy jí&nbsp;visely jako kravský ohon přes rozepjatý župan. Manžel, jen o&nbsp;rok starší, jí&nbsp;připadal jako stařeček; měl úzké, zlé rty, seděl jen v&nbsp;košili bez kabátu a&nbsp;na bosých nohou měl sešmajdané pantofle. Nejvíc ji&nbsp;však zaráželo, jak je&nbsp;dílna malá, jak jsou tu&nbsp;stěny špinavé, nářadí tak zčernalé, jak se&nbsp;tu&nbsp;všechno to&nbsp;špinavé haraburdí povaluje jako staré železo u&nbsp;kramáře. Bylo tu&nbsp;strašné horko. Pracujícímu Lorilleuxovi se&nbsp;nazelenalý obličej leskl kapičkami potu; paní Lorilleuxová se&nbsp;mezitím odhodlala odložit župan a&nbsp;objevila se&nbsp;s&nbsp;holýma rukama jen v&nbsp;blůze, lepící se&nbsp;jí&nbsp;na&nbsp;skleslá prsa.</span></p>
          <p class="chunk" data-nb-ref-number="101" data-nb-words="25" data-nb-chars="163"><span class="idea" data-nb-ref-number="101" id="idea101" data-nb-words="25" data-nb-chars="163">„A&nbsp;co zlato?“ zeptala se&nbsp;Gervaisa polohlasně. Rozhlížela se&nbsp;bázlivě po&nbsp;všech koutech a&nbsp;hledala mezi vší tou špínou nějaký záblesk nádhery, kterou si&nbsp;představovala.</span></p>
          <p class="chunk" data-nb-ref-number="102" data-nb-words="6" data-nb-chars="29"><span class="idea" data-nb-ref-number="102" id="idea102" data-nb-words="6" data-nb-chars="29">Ale Coupeau se&nbsp;dal do&nbsp;smíchu.</span></p>
          <p class="chunk" data-nb-ref-number="103" data-nb-words="13" data-nb-chars="71"><span class="idea" data-nb-ref-number="103" id="idea103" data-nb-words="13" data-nb-chars="71">„Zlato?“ řekl. „Podívejte, tady je, a&nbsp;tamhle, a&nbsp;tady, máte ho&nbsp;u&nbsp;nohou!“</span></p>
          <p class="chunk" data-nb-ref-number="104" data-nb-words="140" data-nb-chars="865"><span class="idea" data-nb-ref-number="104" id="idea104" data-nb-words="140" data-nb-chars="865">Ukázal jí&nbsp;na&nbsp;tenký drátek, který zpracovávala jeho sestra, a&nbsp;na další svitek drátu, podobný stočenému železnému drátu, visící na&nbsp;zdi pod ponkem. Pak začal lézt po&nbsp;čtyřech a&nbsp;pod proutěnou rohoží, která v&nbsp;dílně přikrývala dlaždice, sebral ze&nbsp;země malý odpadek, kousíček, podobný zrezivělé špičce jehly. Gervaisa tomu nechtěla věřit. Tohle přece není zlato, ten načernalý kov, ošklivý jako železo! Musel do&nbsp;odštěpku kousnout a&nbsp;ukázal jí&nbsp;lesklý vryp po&nbsp;zubech. A&nbsp;vykládal dál: Zaměstnavatel dodává zlato už&nbsp;v&nbsp;drátech a&nbsp;v&nbsp;patřičné směsi. Dělníci drát nejdřív protahují, aby dosáhli potřebné tloušťky, a&nbsp;přitom ho&nbsp;musí pětkrát nebo šestkrát rozpálit, aby se&nbsp;nelámal. To&nbsp;se&nbsp;ví, na&nbsp;to&nbsp;je&nbsp;třeba mít fortel a&nbsp;pevnou ruku. Sestra nechce, aby její manžel dělal u&nbsp;protahovačky, protože kašle. Ona se&nbsp;v&nbsp;tom sakramentsky vyzná, sám viděl, jak protahovala drátek tenký jako vlásek!</span></p>
          <p class="chunk" data-nb-ref-number="105" data-nb-words="31" data-nb-chars="193"><span class="idea" data-nb-ref-number="105" id="idea105" data-nb-words="31" data-nb-chars="193">Lorilleux mezitím dostal záchvat kašle, až&nbsp;se&nbsp;na&nbsp;stoličce ohýbal. Mezi kašláním zadýchaně promluvil, stále se&nbsp;nedívaje na&nbsp;Gervaisu, jako by&nbsp;si&nbsp;to&nbsp;říkal jen pro sebe: „Já dělám dvojitý řetízek.“</span></p>
          <p class="chunk" data-nb-ref-number="106" data-nb-words="160" data-nb-chars="977"><span class="idea" data-nb-ref-number="106" id="idea106" data-nb-words="160" data-nb-chars="977">Coupeau přiměl Gervaisu, aby vstala. Může prý jít blíž, uvidí to. Zlatník jen něco zabručel na&nbsp;souhlas. Drátek, který mu&nbsp;žena připravila, obtáčel kolem formy, tenoučké ocelové hůlky. Potom lehce řízl pilkou a&nbsp;přeřízl drát podél celé formy, takže každá otočka utvořila článek. Ty&nbsp;pak svářel. Jednotlivá očka ležela na&nbsp;velkém kusu dřevěného uhlí. Navlhčil je&nbsp;kapkou boraxu, který nabíral z&nbsp;rozbité sklenice vedle na&nbsp;ponku, a&nbsp;rychle je&nbsp;u&nbsp;lampy do&nbsp;ruda rozžhavil ve&nbsp;vodorovném plameni plynového hořáku. Když jich tak měl asi stovku, znovu se&nbsp;pustil do&nbsp;piplavé práce, opíraje se&nbsp;o&nbsp;kraj dřevěného svorníku, který už&nbsp;byl celý ohlazený, jak se&nbsp;o&nbsp;něj ustavičně třel rukama. Každé očko ohnul kleštičkami, na&nbsp;jedné straně zmáčkl, navlékl do&nbsp;předchozího očka, které už&nbsp;bylo na&nbsp;místě, a&nbsp;špičatým šídlem zase roztáhl. To&nbsp;všechno dělal pravidelně, bez ustání, očko za&nbsp;očkem, a&nbsp;tak rychle, že&nbsp;se&nbsp;řetízek pomalu prodlužoval Gervaise před očima, aniž to&nbsp;stačila sledovat a&nbsp;pochopit, jak to&nbsp;dělá.</span></p>
          <p class="chunk" data-nb-ref-number="107" data-nb-words="36" data-nb-chars="240"><span class="idea" data-nb-ref-number="107" id="idea107" data-nb-words="36" data-nb-chars="240">„Tohle je&nbsp;dvojitý řetízek,“ vysvětloval Coupeau. „Pak je&nbsp;také pletený řetízek na&nbsp;krk, tlustý řetěz s&nbsp;hrubými očky, krátký přívěskový řetízek nebo pletený kulatý řetízek. Ale tohle je&nbsp;tenký dvojitý řetízek. Lorilleux dělá jen tenký dvojitý.“</span></p>
          <p class="chunk" data-nb-ref-number="108" data-nb-words="18" data-nb-chars="112"><span class="idea" data-nb-ref-number="108" id="idea108" data-nb-words="18" data-nb-chars="112">Lorilleux se&nbsp;samolibě ušklíbl. Aniž ustal v&nbsp;ohýbání oček, která nebylo mezi jeho černými nehty ani vidět, křikl:</span></p>
          <p class="chunk" data-nb-ref-number="109" data-nb-words="24" data-nb-chars="149"><span class="idea" data-nb-ref-number="109" id="idea109" data-nb-words="24" data-nb-chars="149">„Poslouchej, kavalíre… Dneska ráno jsem to&nbsp;počítal. Začal jsem ve&nbsp;dvanácti letech, že? Tak teda víš, jak dlouhý řetízek jsem musel do&nbsp;dneška udělat?“</span></p>
          <p class="chunk" data-nb-ref-number="110" data-nb-words="7" data-nb-chars="48"><span class="idea" data-nb-ref-number="110" id="idea110" data-nb-words="7" data-nb-chars="48">Zvedl bledý obličej a&nbsp;zamžoural zarudlými víčky.</span></p>
          <p class="chunk" data-nb-ref-number="111" data-nb-words="39" data-nb-chars="221"><span class="idea" data-nb-ref-number="111" id="idea111" data-nb-words="39" data-nb-chars="221">„Osm kilometrů, rozumíš! Dvě míle…! No? Dvě míle dlouhej dvojitej řetízek! S&nbsp;tím by&nbsp;stačil omotat krk všem ženským v&nbsp;celý čtvrti… A&nbsp;ten řetízek je&nbsp;pořád delší, víš! Doufám, že&nbsp;to&nbsp;jednou dotáhnu až&nbsp;z&nbsp;Paříže do&nbsp;Versailles.“</span></p>
          <p class="chunk" data-nb-ref-number="112" data-nb-words="317" data-nb-chars="1839"><span class="idea" data-nb-ref-number="112" id="idea112" data-nb-words="317" data-nb-chars="1839">Gervaisa se&nbsp;vrátila zas zklamaně na&nbsp;židli; připadalo jí&nbsp;to&nbsp;všechno strašně ošklivé. Usmála se&nbsp;na&nbsp;Lorilleuxovy, aby jim udělala radost. Nejtrapnější jí&nbsp;bylo, že&nbsp;se&nbsp;nikdo ani slovem nezmínil o&nbsp;jejich svatbě; pro ni&nbsp;to&nbsp;přece byla tak závažná věc, a&nbsp;nebýt toho, nebyla by&nbsp;sem vůbec šla. Ale Lorilleuxovi se&nbsp;k&nbsp;ní pořád chovali jako k&nbsp;nevítané návštěvnici, která se&nbsp;sem ze&nbsp;zvědavosti přišla s&nbsp;Coupeauem podívat. Konečně se&nbsp;rozpředl hovor, ale točil se&nbsp;jen kolem nájemníků zdejšího domu. Paní Lorilleuxová se&nbsp;bratra zeptala, jestli cestou neslyšel, jak se&nbsp;ti&nbsp;lidé ve&nbsp;čtvrtém poschodí prali. Tihle Bernardovi se&nbsp;prý den co&nbsp;den mlátí. Manžel se&nbsp;vrací domů ožralý jako prase, ale ta&nbsp;jeho žena není o&nbsp;nic lepší, vždyť prý křičí takové ohavné nadávky. Pak přešla řeč na&nbsp;malíře z&nbsp;prvního poschodí, toho dlouhého mazala Baudequina, nosí se&nbsp;to, ale je&nbsp;to&nbsp;prý samý dluh, nedělá nic jiného, než jen pořád kouří a&nbsp;mlátí hubou s&nbsp;kumpány. Madinierova dílna na&nbsp;výrobu krabic prý jde od&nbsp;deseti k&nbsp;pěti, včera musel zase propustit dvě dělnice. Ale jestli zkrachuje, dobře mu&nbsp;tak, beztak projí všechno sám a&nbsp;děti nechává běhat s&nbsp;holou zadnicí. Paní Gaudronová ty&nbsp;svoje matrace nějak divně krampluje; je&nbsp;už&nbsp;zase těhotná, a&nbsp;v&nbsp;jejím věku to&nbsp;už&nbsp;přestává být slušné. Domácí dal právě výpověď Coquetovům z&nbsp;pátého patra, jsou už&nbsp;dlužni za&nbsp;tři kvartály. A&nbsp;pak, nedají si&nbsp;říci a&nbsp;pořád topí v&nbsp;kamínkách na&nbsp;chodbě. Předminulou sobotu zas slečna Remanjouová, ta&nbsp;stařenka ze&nbsp;šestého, nesla odevzdat panenky a&nbsp;přišla domů právě včas, že&nbsp;stačila malého kluka Linguerlotových jen taktak zachránit, byl by&nbsp;si&nbsp;popálil celé tělo. A&nbsp;ta Klementa, žehlířka, inu, chová se, jak umí, ale jinak se&nbsp;nedá nic říct, má&nbsp;strašně ráda zvířata a&nbsp;srdce má&nbsp;ze&nbsp;zlata. Jestlipak není škoda takový hezký holky, zahazovat se&nbsp;s&nbsp;tolika chlapama! Uvidíte, že&nbsp;ji&nbsp;jednou v&nbsp;noci potkáte, jak postává na&nbsp;rohu!</span></p>
          <p class="chunk" data-nb-ref-number="113" data-nb-words="19" data-nb-chars="117"><span class="idea" data-nb-ref-number="113" id="idea113" data-nb-words="19" data-nb-chars="117">„Tumáš, zase jeden!“ řekl Lorilleux manželce a&nbsp;podával jí&nbsp;kus řetízku, na&nbsp;němž pracoval od&nbsp;oběda. „Můžeš ho&nbsp;srovnat.“</span></p>
          <p class="chunk" data-nb-ref-number="114" data-nb-words="24" data-nb-chars="137"><span class="idea" data-nb-ref-number="114" id="idea114" data-nb-words="24" data-nb-chars="137">A&nbsp;dodal s&nbsp;vytrvalostí člověka, který se&nbsp;jen tak nerozloučí s&nbsp;nějakým vtipem: „Další čtyři a&nbsp;půl stopy… Zas o&nbsp;kousíček blíž k&nbsp;Versailles.“</span></p>
          <p class="chunk" data-nb-ref-number="115" data-nb-words="57" data-nb-chars="391"><span class="idea" data-nb-ref-number="115" id="idea115" data-nb-words="57" data-nb-chars="391">Paní Lorilleuxová zatím řetízek znovu rozpálila a&nbsp;táhla ho&nbsp;vyrovnávací protahovačkou. Pak jej vstrčila do&nbsp;malé měděné pánvičky s&nbsp;dlouhou rukojetí, která byla plná zředěné kyseliny dusičné, a&nbsp;nechala ho&nbsp;čistit nad výhní. Gervaisa musela znovu sledovat celou tu&nbsp;poslední operaci, protože ji&nbsp;Coupeau pobízel. Když byl řetízek vyčištěný, dostal tmavočervenou barvu. Byl hotový, může se&nbsp;odevzdat.</span></p>
          <p class="chunk" data-nb-ref-number="116" data-nb-words="14" data-nb-chars="99"><span class="idea" data-nb-ref-number="116" id="idea116" data-nb-words="14" data-nb-chars="99">„Odevzdává se&nbsp;to&nbsp;takhle surové,“ vysvětloval zase klempíř, „a&nbsp;leš­tičky to&nbsp;potom vyleští flanelem.“</span></p>
          <p class="chunk" data-nb-ref-number="117" data-nb-words="61" data-nb-chars="369"><span class="idea" data-nb-ref-number="117" id="idea117" data-nb-words="61" data-nb-chars="369">Ale Gervaisa cítila, že&nbsp;ji&nbsp;už&nbsp;opouštějí síly. Horko tu&nbsp;bylo čím dál větší, div se&nbsp;nezalkla. Nechávali dveře pořád zavřené, protože Lorilleux prý se&nbsp;při sebemenším průvanu může nachladit. A&nbsp;když se&nbsp;o&nbsp;jejich svatbě pořád nemluvilo, chtěla jít pryč a&nbsp;zatahala Coupeaua jemně za&nbsp;kabát. Coupeau pochopil. I&nbsp;jeho už&nbsp;to&nbsp;úmyslné mlčení začínalo přivádět do&nbsp;rozpaků a&nbsp;dopalovat.</span></p>
          <p class="chunk" data-nb-ref-number="118" data-nb-words="11" data-nb-chars="65"><span class="idea" data-nb-ref-number="118" id="idea118" data-nb-words="11" data-nb-chars="65">„Tak my&nbsp;teda zase jdeme,“ řekl. „Nebudeme vás zdržovat od&nbsp;práce.“</span></p>
          <p class="chunk" data-nb-ref-number="119" data-nb-words="30" data-nb-chars="196"><span class="idea" data-nb-ref-number="119" id="idea119" data-nb-words="30" data-nb-chars="196">Chvíli přešlapoval a&nbsp;čekal, doufal, že&nbsp;něco řeknou, alespoň nějakou narážku. Nakonec se&nbsp;odhodlal, že&nbsp;to&nbsp;tedy nakousne sám: „Poslouchejte, Lorilleuxi, počítám s&nbsp;vámi, že&nbsp;půjdete mé&nbsp;ženě za&nbsp;svědka!“</span></p>
          <p class="chunk" data-nb-ref-number="120" data-nb-words="17" data-nb-chars="116"><span class="idea" data-nb-ref-number="120" id="idea120" data-nb-words="17" data-nb-chars="116">Zlatník zvedl hlavu, ušklíbl se&nbsp;a&nbsp;dělal překvapeného. Jeho žena nechala protahování a&nbsp;postavila se&nbsp;doprostřed dílny.</span></p>
          <p class="chunk" data-nb-ref-number="121" data-nb-words="19" data-nb-chars="126"><span class="idea" data-nb-ref-number="121" id="idea121" data-nb-words="19" data-nb-chars="126">„Tak ty&nbsp;to&nbsp;tedy myslíš vážně?“ zabručel Lorilleux. „S&nbsp;tímhle zatroleným kavalírem člověk nikdy neví, jestli žertuje, nebo ne!“</span></p>
          <p class="chunk" data-nb-ref-number="122" data-nb-words="65" data-nb-chars="321"><span class="idea" data-nb-ref-number="122" id="idea122" data-nb-words="65" data-nb-chars="321">„Aha, tak tahle paní, to&nbsp;má&nbsp;být jako ta&nbsp;osoba?“ pro mluvila i&nbsp;manželka a&nbsp;změřila si&nbsp;Gervaisu od&nbsp;hlavy k&nbsp;patě. „Inu, my&nbsp;vám nemáme co&nbsp;radit… Ale je&nbsp;to&nbsp;přece jenom divnej nápad se&nbsp;brát! No, když se&nbsp;vám to&nbsp;oběma zamlouvá… Jenomže když se&nbsp;to&nbsp;pak nevyvede, může si&nbsp;za&nbsp;to&nbsp;každej sám. A&nbsp;ono se&nbsp;to&nbsp;nevyvede moc často, moc často.“</span></p>
          <p class="chunk" data-nb-ref-number="123" data-nb-words="38" data-nb-chars="220"><span class="idea" data-nb-ref-number="123" id="idea123" data-nb-words="38" data-nb-chars="220">Poslední slova řekla pomaleji, pokyvovala hlavou a&nbsp;jezdila očima po&nbsp;Gervaise od&nbsp;hlavy až&nbsp;po&nbsp;ruce a&nbsp;nohy, jako by&nbsp;ji&nbsp;chtěla celou vysvléci, aby viděla, i&nbsp;jaká má&nbsp;mateřská znamínka. Zřejmě se&nbsp;jí&nbsp;zdála pěknější, než čekala.</span></p>
          <p class="chunk" data-nb-ref-number="124" data-nb-words="104" data-nb-chars="582"><span class="idea" data-nb-ref-number="124" id="idea124" data-nb-words="104" data-nb-chars="582">„Můj bratr si&nbsp;přece může dělat, co&nbsp;chce,“ pokračovala ještě kyseleji, „to víte, rodina by&nbsp;si&nbsp;byla možná přála… Každý si&nbsp;vždycky dělá plány. Ale pak se&nbsp;to&nbsp;někdy tak divně zvrátí… Já&nbsp;se&nbsp;především nechci s&nbsp;nikým hádat. I&nbsp;kdyby si&nbsp;přivedl tu&nbsp;nejposlednější z&nbsp;posledních, řekla bych mu: Vem si&nbsp;ji&nbsp;a&nbsp;dej nám svatej pokoj… Přitom mu&nbsp;tady u&nbsp;nás nebylo špatně. Tlustej je&nbsp;dost, na&nbsp;tom je&nbsp;nejlíp vidět, že&nbsp;jsme ho&nbsp;hladem netrápili. A&nbsp;vždycky teplou polívku, na&nbsp;minutu přesně… Poslouchej, Lorilleuxi, nezdá se&nbsp;ti, že&nbsp;je&nbsp;ta&nbsp;paní podobná Tereze, víš, té&nbsp;ženské odnaproti, co&nbsp;umřela na&nbsp;souchotě?“</span></p>
          <p class="chunk" data-nb-ref-number="125" data-nb-words="7" data-nb-chars="46"><span class="idea" data-nb-ref-number="125" id="idea125" data-nb-words="7" data-nb-chars="46">„Ano, jakási podoba tu&nbsp;je,“ odpověděl zlatník.</span></p>
          <p class="chunk" data-nb-ref-number="126" data-nb-words="47" data-nb-chars="276"><span class="idea" data-nb-ref-number="126" id="idea126" data-nb-words="47" data-nb-chars="276">„A&nbsp;máte dvě děti! No, to&nbsp;jsem teda bratrovi hned povídala: Nechápu, jak si&nbsp;můžeš vzít ženskou, která má&nbsp;dvě děti… Nesmíte se&nbsp;urazit, já&nbsp;jenom zastávám jeho zájmy, to&nbsp;je&nbsp;přece přirozené… A&nbsp;přitom nevypadáte jako žádný silák… Viď, Lorilleuxi, že&nbsp;paní nevypadá jako žádný silák?“</span></p>
          <p class="chunk" data-nb-ref-number="127" data-nb-words="4" data-nb-chars="26"><span class="idea" data-nb-ref-number="127" id="idea127" data-nb-words="4" data-nb-chars="26">„Ne, jako silák nevypadá.“</span></p>
          <p class="chunk" data-nb-ref-number="128" data-nb-words="82" data-nb-chars="489"><span class="idea" data-nb-ref-number="128" id="idea128" data-nb-words="82" data-nb-chars="489">O&nbsp;její noze se&nbsp;nezmínili. Ale Gervaisa podle jejich kosých pohledů a&nbsp;uštěpačně stažených rtů pochopila, že&nbsp;na&nbsp;to&nbsp;narážejí. Stála před nimi, halila se&nbsp;do&nbsp;tenkého šálu se&nbsp;žlutými palmami a&nbsp;odpovídala jednoslabičně jako před soudem. Coupeau si&nbsp;všiml, jak je&nbsp;jí&nbsp;trapně, a&nbsp;nakonec se&nbsp;rozkřikl: „O&nbsp;to tady vůbec nejde… Mluvte si, co&nbsp;chcete, na&nbsp;ty&nbsp;vaše řečičky není nikdo zvědavej. Svatba bude v&nbsp;sobotu devětadvacátýho července. Spočítal jsem si&nbsp;to&nbsp;podle kalendáře. Tak ujednáno? Hodí se&nbsp;vám to?“</span></p>
          <p class="chunk" data-nb-ref-number="129" data-nb-words="30" data-nb-chars="163"><span class="idea" data-nb-ref-number="129" id="idea129" data-nb-words="30" data-nb-chars="163">„Ale nám se&nbsp;to&nbsp;přece vždycky hodí!“ odpověděla mu&nbsp;sestra. „To ses nás ani nemusel ptát na&nbsp;radu… Nebudu manželovi bránit, aby šel za&nbsp;svědka. Chci mít klid a&nbsp;pokoj.“</span></p>
          <p class="chunk" data-nb-ref-number="130" data-nb-words="49" data-nb-chars="303"><span class="idea" data-nb-ref-number="130" id="idea130" data-nb-words="49" data-nb-chars="303">Gervaisa z&nbsp;rozpačitosti nevěděla, co&nbsp;má&nbsp;dělat; sklopila hlavu a&nbsp;vstrčila špičku nohy do&nbsp;mezery v&nbsp;proutěné rohoži, pokrývající podlahu v&nbsp;dílně. Pak se&nbsp;lekla, jestli ji&nbsp;neshrnula, když nohu vytahovala, sehnula se&nbsp;a&nbsp;zatápala rukou po&nbsp;zemi. Lorilleux honem přiběhl s&nbsp;lampou. Díval se&nbsp;jí&nbsp;nedůvěřivě na&nbsp;prsty.</span></p>
          <p class="chunk" data-nb-ref-number="131" data-nb-words="21" data-nb-chars="116"><span class="idea" data-nb-ref-number="131" id="idea131" data-nb-words="21" data-nb-chars="116">„Musí se&nbsp;dávat pozor,“ řekl, „takový malý kousíček zlata se&nbsp;přilepí na&nbsp;podrážku a&nbsp;člověk ho&nbsp;odnese, ani o&nbsp;tom neví.“</span></p>
          <p class="chunk" data-nb-ref-number="132" data-nb-words="70" data-nb-chars="412"><span class="idea" data-nb-ref-number="132" id="idea132" data-nb-words="70" data-nb-chars="412">Byla z&nbsp;toho celá historie. Zaměstnavatel prý nedovolí ani miligram odpadků. Ukazoval zaječí nožičku, kterou vždycky smetá kousíčky zlata, jež zůstaly na&nbsp;dřevěné desce, a&nbsp;koženou zástěru, kterou si&nbsp;při tom pomáhá na&nbsp;kolena, aby to&nbsp;na&nbsp;ni&nbsp;padalo. Dvakrát do&nbsp;týdne zametají pečlivě celou dílnu, smetí se&nbsp;schovává, pak se&nbsp;spálí a&nbsp;popel se&nbsp;prosívá; najde se&nbsp;v&nbsp;něm každý měsíc až&nbsp;za&nbsp;pětadvacet i&nbsp;za třicet franků zlata.</span></p>
          <p class="chunk" data-nb-ref-number="133" data-nb-words="7" data-nb-chars="58"><span class="idea" data-nb-ref-number="133" id="idea133" data-nb-words="7" data-nb-chars="58">Paní Lorilleuxová nespouštěla oči z&nbsp;Gervaisiných střevíců.</span></p>
          <p class="chunk" data-nb-ref-number="134" data-nb-words="15" data-nb-chars="102"><span class="idea" data-nb-ref-number="134" id="idea134" data-nb-words="15" data-nb-chars="102">„Nesmíte se&nbsp;hněvat,“ řekla potichu s&nbsp;nejlíbeznějším úsměvem, „ale mohla byste se&nbsp;podívat na&nbsp;podrážky.“</span></p>
          <p class="chunk" data-nb-ref-number="135" data-nb-words="155" data-nb-chars="918"><span class="idea" data-nb-ref-number="135" id="idea135" data-nb-words="155" data-nb-chars="918">A&nbsp;Gervaisa, rudá až&nbsp;po&nbsp;kořínky vlasů, se&nbsp;zase posadila, zvedla nohy a&nbsp;ukázala, že&nbsp;tam nic nemá. Coupeau už&nbsp;zatím otevřel dveře a&nbsp;rozzlobeně zavolal: „Dobrou noc!“ Pak křikl na&nbsp;Gervaisu z&nbsp;chodby, aby už&nbsp;šla. Zakoktala tedy zdvořilostní frázi&nbsp;– doufá prý, že&nbsp;se&nbsp;brzo zase uvidí a&nbsp;že si&nbsp;budou dobře rozumět&nbsp;– a&nbsp;vyšla také ven. Ale Lorilleuxovi se&nbsp;už&nbsp;zase dali do&nbsp;práce v&nbsp;černé díře dílny, kde malá výheň svítila jako poslední uhlík, rozpadávající se&nbsp;v&nbsp;sálajících kamnech. Paní Lorilleuxová protahovala další drát; košile se&nbsp;jí&nbsp;na&nbsp;rameni svezla, kůže jí&nbsp;zčervenala odrazem plamenů z&nbsp;výhně, při každém namáhavém pohybu se&nbsp;jí&nbsp;svaly na&nbsp;krku napínaly jako provazy. Manžel seděl shrbený v&nbsp;nazelenalém světle lampy a&nbsp;začínal nový řetízek; ohýbal očko klíštkami, na&nbsp;jedné straně stiskl, prostrčil do&nbsp;předchozího očka, roztáhl špičkou šídla, pořád dál stejnými pohyby jako stroj, a&nbsp;nezastavil se&nbsp;ani, aby si&nbsp;setřel z&nbsp;obličeje pot.</span></p>
          <p class="chunk" data-nb-ref-number="136" data-nb-words="23" data-nb-chars="139"><span class="idea" data-nb-ref-number="136" id="idea136" data-nb-words="23" data-nb-chars="139">Když Gervaisa vyšla z&nbsp;dlouhé chodby na&nbsp;plošinu v&nbsp;šestém poschodí, neudržela se&nbsp;a&nbsp;zašeptala se&nbsp;slzami v&nbsp;očích: „Tohle neslibuje moc štěstí!“</span></p>
          <p class="chunk" data-nb-ref-number="137" data-nb-words="74" data-nb-chars="439"><span class="idea" data-nb-ref-number="137" id="idea137" data-nb-words="74" data-nb-chars="439">Coupeau vztekle pohodil hlavou. Tenhle večer mu&nbsp;Lorilleux draze zaplatí. Viděl kdy někdo takovýho krkouna špinavýho? Jako kdyby mu&nbsp;někdo chtěl odnést pár zrníček toho jeho zlatýho prachu! Ale všechno tohle je&nbsp;u&nbsp;nich jen prachobyčejná lakota. Sestra si&nbsp;snad myslela, že&nbsp;se&nbsp;nikdy neožení, jen aby na&nbsp;něm mohla ušetřit pár šestáků za&nbsp;večeře. Ale devětadvacátého července bude svatba, ať&nbsp;se&nbsp;jim to&nbsp;líbí, nebo ne. On&nbsp;si&nbsp;z&nbsp;nich přece houby dělá.</span></p>
          <p class="chunk" data-nb-ref-number="138" data-nb-words="124" data-nb-chars="777"><span class="idea" data-nb-ref-number="138" id="idea138" data-nb-words="124" data-nb-chars="777">Ale Gervaisa šla po&nbsp;schodech dolů pořád se&nbsp;sklíčeným srdcem, sužoval ji&nbsp;hloupý, nesmyslný strach a&nbsp;pořád se&nbsp;vylekaně dívala na&nbsp;zvětšené stíny zábradlí. V&nbsp;tuto hodinu už&nbsp;liduprázdné schodiště spalo, svítil jen jediný plynový hořák ve&nbsp;druhém patře; jeho stažený plamen blikal v&nbsp;té tmavé studni jako ubohá bludička. Za&nbsp;zavřenými dveřmi vládlo hluboké ticho, tu&nbsp;a&nbsp;tam se&nbsp;ozývalo jen těžké oddechování dělníků, kteří šli spát, sotva se&nbsp;najedli. Z&nbsp;pokoje žehlířky však zaslechli tlumený smích a&nbsp;od paní Remanjouové probleskoval klíčovou dírkou paprsek světla; bylo slyšet tiché cvakání nůžek, jak ještě stříhala gázové šatečky pro laciné panenky za&nbsp;pár franků. Dole u&nbsp;paní Gaudronové pořád plakalo dítě. A&nbsp;z&nbsp;výlevek se&nbsp;do&nbsp;nehybného klidu, tmy a&nbsp;ticha šířil ještě pronikavější zápach.</span></p>
          <p class="chunk" data-nb-ref-number="139" data-nb-words="189" data-nb-chars="1111"><span class="idea" data-nb-ref-number="139" id="idea139" data-nb-words="189" data-nb-chars="1111">Dole na&nbsp;dvoře, zatímco Coupeau zpěvavým hlasem volal na&nbsp;domovníka, aby mu&nbsp;šel otevřít, se&nbsp;Gervaisa otočila a&nbsp;naposledy se&nbsp;podívala na&nbsp;dům. Připadal jí&nbsp;ještě větší proti tmavému nebi, na&nbsp;němž nesvítil měsíc. Šedivé zdi, temným stínem jakoby uhlazené a&nbsp;zbavené olezlých skvrn, se&nbsp;táhly do&nbsp;šíře i&nbsp;do výšky a&nbsp;byly ještě holejší, bez jediného výstupku, jakoby vysvlečené i&nbsp;z&nbsp;těch hadrů, které se&nbsp;ve&nbsp;dne sušily na&nbsp;slunci. Zavřená okna spala. Jen místy bylo některé prudce osvětlené, takže to&nbsp;vypadalo, jako by&nbsp;některé kouty šilhaly. V&nbsp;každém rohu se&nbsp;jako úzká věž tyčilo v&nbsp;řadě nad sebou šest oken schodiště, ozářených bledým světlem. Do&nbsp;tmy, halící dílny v&nbsp;přízemí, probleskoval úzký pruh světla lampy z&nbsp;kartonážní dílny ve&nbsp;druhém patře a&nbsp;rozléval žlutou záři po&nbsp;dláždění na&nbsp;dvoře. Z&nbsp;nejhlubší tmy, z&nbsp;vlhkého kouta, se&nbsp;rozléhalo zvučně do&nbsp;ticha odkapávání vody, kapka za&nbsp;kapkou, z&nbsp;nedovřeného vodovodního kohoutku. A&nbsp;Gervaise se&nbsp;najednou zdálo, že&nbsp;na&nbsp;ni&nbsp;dům padá, že&nbsp;ji&nbsp;zavalí, že&nbsp;jí&nbsp;už&nbsp;svou ledovou tíhou leží na&nbsp;ramenou. Byl to&nbsp;zas takový hloupý strach, zas to&nbsp;její dětinství, kterému se&nbsp;potom musela vždycky smát.</span></p>
          <p class="chunk" data-nb-ref-number="140" data-nb-words="4" data-nb-chars="29"><span class="idea" data-nb-ref-number="140" id="idea140" data-nb-words="4" data-nb-chars="29">„Dejte pozor!“ křikl Coupeau.</span></p>
          <p class="chunk" data-nb-ref-number="141" data-nb-words="30" data-nb-chars="191"><span class="idea" data-nb-ref-number="141" id="idea141" data-nb-words="30" data-nb-chars="191">Když vycházeli ven, museli přeskočit velikou louži, vyteklou z&nbsp;barvírny. Toho dne byla kaluž modrá, temně blankytná jako letní nebe, a&nbsp;domovníkova noční lampička se&nbsp;v&nbsp;ní odrážela jako hvězda.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>