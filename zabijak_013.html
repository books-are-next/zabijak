<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="9">
    <meta name="apple-mobile-web-app-capable" content="yes">
    <title>9</title>
    <link rel="stylesheet" href="./style/style.min.css" media="screen" integrity="sha256-hlOuHd4yugRueb5cpVodghEy067q0Ot3cOXJsjA0yro=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Émile Zola: Zabiják">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zabiják">
    <meta property="og:title" content="Zabiják">
    <meta property="og:type" content="book">
    <meta property="og:book:author" content="Émile Zola">
    <meta property="twitter:title" content="Émile Zola: Zabiják">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zabijak_012.html">
    <link rel="next" href="./zabijak_014.html">
    <meta name="nb-order" content="9">
    <link rel="self" href="zabijak_013.html">
    <meta name="nb-identifier" content="zola-zabijak-e329029">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="13582" data-nb-chars="80044">
    <nav role="doc-toc">
      <ul class="plain section">
        <li><a href="zabijak_005.html">1</a></li>
        <li><a href="zabijak_006.html">2</a></li>
        <li><a href="zabijak_007.html">3</a></li>
        <li><a href="zabijak_008.html">4</a></li>
        <li><a href="zabijak_009.html">5</a></li>
        <li><a href="zabijak_010.html">6</a></li>
        <li><a href="zabijak_011.html">7</a></li>
        <li><a href="zabijak_012.html">8</a></li>
        <li><a href="zabijak_013.html">9</a></li>
        <li><a href="zabijak_014.html">10</a></li>
        <li><a href="zabijak_015.html">11</a></li>
        <li><a href="zabijak_016.html">12</a></li>
        <li><a href="zabijak_017.html">13</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">9</span></h1>
        <section>
          <p class="chunk" data-nb-ref-number="2" data-nb-words="75" data-nb-chars="422"><span class="idea" data-nb-ref-number="2" id="idea2" data-nb-words="75" data-nb-chars="422">Oné zimy byla maminka Coupeauová málem zemřela při záchvatu kašle. Rok co&nbsp;rok, vždycky v&nbsp;prosinci, už&nbsp;si&nbsp;mohla být předem jista, že&nbsp;ji&nbsp;záducha uvězní na&nbsp;dvě tři neděle na&nbsp;lůžku. Vždyť už&nbsp;nebyla žádná mladice, na&nbsp;svatého Antoníčka jí&nbsp;mělo být třiasedmdesát. A&nbsp;přitom byla jako pápěra, hned ji&nbsp;všechno porazilo, i&nbsp;když byla tak velká a&nbsp;tlustá. Lékař říkal, že&nbsp;jednou zakašle a&nbsp;bude po&nbsp;ní, dřív než se&nbsp;stačí pomodlit otčenáš.</span></p>
          <p class="chunk" data-nb-ref-number="3" data-nb-words="143" data-nb-chars="829"><span class="idea" data-nb-ref-number="3" id="idea3" data-nb-words="143" data-nb-chars="829">Když maminka Coupeauová stonala, bývala zlá jako ježibaba. Je&nbsp;třeba přiznat, že&nbsp;pokojík, kde spala s&nbsp;Nanou, nebyl ani trochu veselý. Mezi její postelí a&nbsp;postelí pro Nanu bylo místo zrovna pro dvě židle. Tapety visely ze&nbsp;zdí v&nbsp;cárech, starý vybledlý šedivý papír. Kulatým okénkem až&nbsp;u&nbsp;stropu sem padalo kalné a&nbsp;bledé světlo jako někde ve&nbsp;sklepě. V&nbsp;takové komůrce na&nbsp;člověka stáří důkladně doléhá, zvlášť když se&nbsp;mu&nbsp;špatně dýchá. V&nbsp;noci to&nbsp;ještě šlo, když nemohla spát, tak poslouchala, jak Nana oddechuje, a&nbsp;to ji&nbsp;aspoň trochu přivedlo na&nbsp;jiné myšlenky. Ale ve&nbsp;dne, když k&nbsp;ní od&nbsp;rána do&nbsp;večera nikdo nepřišel, plakala a&nbsp;hubovala celé dlouhé hodiny a&nbsp;jen tak pro sebe si&nbsp;ustavičně opakovala, převalujíc hlavu na&nbsp;polštáři: „Panebože, jsem já&nbsp;to&nbsp;nešťastná! Panebože, jsem já&nbsp;to&nbsp;nešťastná! Jako ve&nbsp;vězení mě&nbsp;tu&nbsp;nakonec nechají umřít!“</span></p>
          <p class="chunk" data-nb-ref-number="4" data-nb-words="146" data-nb-chars="779"><span class="idea" data-nb-ref-number="4" id="idea4" data-nb-words="146" data-nb-chars="779">A&nbsp;když ji&nbsp;přišel někdo navštívit a&nbsp;poptat se&nbsp;na&nbsp;zdraví, Virgínie nebo paní Bochová, hned spustila litanie: „Ach jo, pernej chlebíček tu&nbsp;musím jíst! Ba&nbsp;ne, to&nbsp;ani u&nbsp;cizích bych tolik nezkoušela… Tak se&nbsp;podívejte, chtěla jsem hrníček bylinkovýho čaje, a&nbsp;víte, co&nbsp;udělali? Přinesli mi&nbsp;ho&nbsp;plnou konev, to&nbsp;mi&nbsp;chtějí vyčíst, že&nbsp;ho&nbsp;moc vypiju… Nebo ta&nbsp;Nana, vždyť jsem tu&nbsp;holku vychovala! A&nbsp;ona teď ráno ještě bosa uteče a&nbsp;celej den dlouhej ji&nbsp;nevidím. Vypadá to, jako bych jí&nbsp;smrděla. Ale v&nbsp;noci, to&nbsp;si&nbsp;spí jako dřevo a&nbsp;ani jednou se&nbsp;neprobudí, aby se&nbsp;mě&nbsp;zeptala, jak mi&nbsp;je… No&nbsp;zkrátka jim už&nbsp;tady překážím, čekají jenom, až&nbsp;pojdu. Však už&nbsp;to&nbsp;taky brzo bude. Ani syna už&nbsp;nemám, ta&nbsp;pradlena darebná mě&nbsp;o&nbsp;něj připravila. Ona by&nbsp;mě&nbsp;i&nbsp;bila, nejradši by&nbsp;mě&nbsp;dorazila, kdyby se&nbsp;soudů nebála.“</span></p>
          <p class="chunk" data-nb-ref-number="5" data-nb-words="193" data-nb-chars="1097"><span class="idea" data-nb-ref-number="5" id="idea5" data-nb-words="193" data-nb-chars="1097">Gervaisa se&nbsp;na&nbsp;ni&nbsp;skutečně někdy i&nbsp;hrubě obořila. Domácnost šla od&nbsp;deseti k&nbsp;pěti, všichni byli popudliví a&nbsp;pro nic za&nbsp;nic se&nbsp;hádali. Coupeau se&nbsp;jednou ráno, když měl zrovna kocovinu, rozkřikl: „Ta bába pořád říká, že&nbsp;umře, a&nbsp;přitom je&nbsp;pořád tady!“ Ta&nbsp;slova zasáhla matku Coupeauovou přímo do&nbsp;srdce. Vyčítali jí&nbsp;také, co&nbsp;je&nbsp;stojí peněz, a&nbsp;klidně před ní&nbsp;mluvili o&nbsp;tom, jak by&nbsp;ušetřili, kdyby ji&nbsp;neměli na&nbsp;krku. Po&nbsp;pravdě řečeno se&nbsp;však ani ona nechovala tak, jak by&nbsp;měla. Před nejstarší dcerou, paní Leratovou, si&nbsp;naříkala na&nbsp;bídu a&nbsp;stěžovala si, že&nbsp;ji&nbsp;syn se&nbsp;snachou nechávají o&nbsp;hladu; to&nbsp;všechno jen proto, aby z&nbsp;ní vytáhla nějaký frank, za&nbsp;který si&nbsp;potom nakoupila pamlsky. Také před Lorilleuxovými nadělala ošklivé klepy a&nbsp;vykládala jim, že&nbsp;těch deset franků, co&nbsp;dostávají od&nbsp;nich, padne vždycky jen na&nbsp;všelijaké daremnosti pro Gervaisu, na&nbsp;nové čepečky nebo na&nbsp;cukroví, které někde potají sama sní, a&nbsp;ještě na&nbsp;horší věci, o&nbsp;kterých se&nbsp;ani nedá mluvit. Dvakrát nebo třikrát už&nbsp;se&nbsp;kvůli ní&nbsp;celá rodina málem poprala. Chvíli táhla s&nbsp;jedněmi, chvíli zas s&nbsp;druhými, zkrátka všechny je&nbsp;rozeštvávala.</span></p>
          <p class="chunk" data-nb-ref-number="6" data-nb-words="69" data-nb-chars="374"><span class="idea" data-nb-ref-number="6" id="idea6" data-nb-words="69" data-nb-chars="374">Když jí&nbsp;bylo letos v&nbsp;zimě jednou velmi zle a&nbsp;náhodou se&nbsp;u&nbsp;ní zrovna sešly paní Lorilleuxová s&nbsp;paní Leratovou, zamrkala na&nbsp;ně&nbsp;najednou, aby se&nbsp;k&nbsp;ní naklonily. Mohla totiž sotva mluvit. Vypravila ze&nbsp;sebe potichu: „To se&nbsp;tady dějou věci…! Slyšela jsem je&nbsp;dneska v&nbsp;noci. Ano, ano, tu&nbsp;pajdu s&nbsp;kloboučníkem… A&nbsp;jak vám tam vyváděli! Ten Coupeau to&nbsp;dopracoval. Jo, to&nbsp;jsou mi&nbsp;věci!“</span></p>
          <p class="chunk" data-nb-ref-number="7" data-nb-words="68" data-nb-chars="387"><span class="idea" data-nb-ref-number="7" id="idea7" data-nb-words="68" data-nb-chars="387">A&nbsp;krátkými větami, jak se&nbsp;pořád dusila a&nbsp;kašlala, jim vyprávěla, že&nbsp;se&nbsp;syn asi vrátil včera zas namol opilý, a&nbsp;protože nemohla spát, slyšela každý šramot: jak ta&nbsp;pajda běží bosa po&nbsp;podlaze, jak ji&nbsp;kloboučník šeptem volá, jak tiše vrzly spojovací dveře, a&nbsp;potom všechno ostatní. Zřejmě to&nbsp;trvalo až&nbsp;do&nbsp;rána, ale ona neví jistě, kolik bylo hodin, protože ji&nbsp;nakonec přece jen zmohl spánek.</span></p>
          <p class="chunk" data-nb-ref-number="8" data-nb-words="34" data-nb-chars="199"><span class="idea" data-nb-ref-number="8" id="idea8" data-nb-words="34" data-nb-chars="199">„Nejhorší na&nbsp;tom je, že&nbsp;je&nbsp;mohla slyšet Nana!“ pokračovala. „Zrovna dneska sebou celou noc házela, ač&nbsp;koliv jindy spí jako dřevo. Cukala sebou a&nbsp;převracela se, jako kdyby měla v&nbsp;posteli řeřavé uhlí.“</span></p>
          <p class="chunk" data-nb-ref-number="9" data-nb-words="7" data-nb-chars="59"><span class="idea" data-nb-ref-number="9" id="idea9" data-nb-words="7" data-nb-chars="59">Ani Leratová, ani Lorilleuxová nevypadaly nijak překvapeně.</span></p>
          <p class="chunk" data-nb-ref-number="10" data-nb-words="34" data-nb-chars="199"><span class="idea" data-nb-ref-number="10" id="idea10" data-nb-words="34" data-nb-chars="199">„Bodeť! Však to&nbsp;mezi nimi určitě začalo hned ten první den!“ řekla potichu Lorilleuxová. „No, když se&nbsp;to&nbsp;Coupeauovi líbí, my&nbsp;do&nbsp;toho nemáme co&nbsp;mluvit. Ale stejně to&nbsp;rodině velkou čest zrovna nedělá.“</span></p>
          <p class="chunk" data-nb-ref-number="11" data-nb-words="258" data-nb-chars="1513"><span class="idea" data-nb-ref-number="11" id="idea11" data-nb-words="258" data-nb-chars="1513">„Já kdybych při tom byla,“ vložila se&nbsp;do&nbsp;toho paní Leratová a&nbsp;našpulila rty, „já bych jí&nbsp;nahnala strachu! Křikla bych na&nbsp;ni&nbsp;něco jako třeba: ‚Však já&nbsp;tě&nbsp;vidím!‘ nebo ‚Pozor, četníci jdou!‘ Služka od&nbsp;jednoho lékaře mi&nbsp;vyprávěla, že&nbsp;to&nbsp;může v&nbsp;určitý chvíli takovou ženskou na&nbsp;místě zabít. A&nbsp;kdyby padla mrtvá, dobře jí&nbsp;tak, ne? Aspoň by&nbsp;se&nbsp;tím sama potrestala za&nbsp;svoje hříchy.“ Za&nbsp;chvíli už&nbsp;celá čtvrť věděla, že&nbsp;Gervaisa chodí každou noc za&nbsp;Lantierem. Paní Lorilleuxová se&nbsp;před sousedkami hlučně pohoršovala. Litovala bratra, toho moulu, který si&nbsp;od&nbsp;ženy nechá nasazovat parohy, jako by&nbsp;byl hluchý a&nbsp;slepý. A&nbsp;podle jejích řečí, jestli ještě vůbec někdy chodí do&nbsp;té&nbsp;vykutálené domácnosti, tak jen kvůli ubohé mamince, která musí, chudák, mezi takovou ohavností žít. A&nbsp;celá čtvrť se&nbsp;na&nbsp;Gervaisu sesypala jako sršni. To&nbsp;ona určitě kloboučníka svedla. Však je&nbsp;jí&nbsp;to&nbsp;vidět na&nbsp;očích. Ano, na&nbsp;pokrytce Lantiera vzdor všem ošklivým klepům nikdo nedal dopustit, protože se&nbsp;přede všemi dál tvářil jako slušně vychovaný muž, chodil po&nbsp;chodníku zabraný do&nbsp;novin a&nbsp;k&nbsp;dámám se&nbsp;choval galantně, nosil jim bonbony a&nbsp;květiny. Božínku, on&nbsp;za&nbsp;to&nbsp;přece nemůže! Mužskej je&nbsp;mužskej, a&nbsp;nikdo na&nbsp;něm nemůže žádat, aby odolal, když se&nbsp;mu&nbsp;ženská věší na&nbsp;krk! Ale pro ni&nbsp;není žádná omluva. Dělá hanbu celé Zlatnické ulici. Lorilleuxovi lákali Nanu k&nbsp;sobě pod záminkou, že&nbsp;jsou kmotr a&nbsp;kmotřička, a&nbsp;vyzvídali na&nbsp;ní&nbsp;podrobnosti. Ale když se&nbsp;jí&nbsp;opatrnými oklikami vyptávali, dělala vždycky hloupou a&nbsp;přikrývala plamínky v&nbsp;očích dlouhými řasami.</span></p>
          <p class="chunk" data-nb-ref-number="12" data-nb-words="329" data-nb-chars="1974"><span class="idea" data-nb-ref-number="12" id="idea12" data-nb-words="329" data-nb-chars="1974">Uprostřed toho všeobecného rozhořčení žila Gervaisa poměrně klidně, jen byla trochu unavená a&nbsp;jakoby pořád ospalá. Zpočátku si&nbsp;připadala hříšná, nečistá a&nbsp;sama sobě se&nbsp;ošklivila. Když odcházela od&nbsp;Lantiera, myla si&nbsp;ruce a&nbsp;drhla si&nbsp;žínkou ramena, div si&nbsp;je&nbsp;nerozedřela, jako by&nbsp;chtěla všechnu tu&nbsp;špínu ze&nbsp;sebe smýt. Když s&nbsp;ní chtěl v&nbsp;takové dny Coupeau laškovat, zlostně ho&nbsp;odbývala a&nbsp;běžela se, celá roztřesená, raději oblékat do&nbsp;krámu. A&nbsp;zrovna tak nesnášela, aby se&nbsp;jí&nbsp;kloboučník dotkl, když ji&nbsp;předtím objímal manžel. Byla by&nbsp;si&nbsp;nejraději vyměnila celou kůži pokaždé, když střídala muže. Ale pomalu si&nbsp;zvykala. Bylo to&nbsp;příliš únavné pokaždé se&nbsp;mýt. Lenost ji&nbsp;pomalu otupovala a&nbsp;vrozená touha po&nbsp;štěstí ji&nbsp;přiváděla k&nbsp;tomu, že&nbsp;se&nbsp;ze&nbsp;všech těch mrzutostí snažila vytěžit alespoň co&nbsp;nejvíc příjemného. Byla shovívavá k&nbsp;sobě i&nbsp;k&nbsp;jiným a&nbsp;snažila se&nbsp;jedině zařídit věci tak, aby nikdo nepřišel příliš zkrátka. Hlavně když jsou oba, manžel i&nbsp;milenec, spokojeni, hlavně když se&nbsp;na&nbsp;drobném každodenním pořádku nic nezmění, když budou dál všichni veselí od&nbsp;rána do&nbsp;večera, tlustí a&nbsp;nasycení, když dál povedou ten příjemný život, potom si&nbsp;doopravdy není proč stěžovat, ne? A&nbsp;vždyť snad nakonec nedělá ani nic tak zlého, když to&nbsp;všechno takhle dopadlo k&nbsp;všeobecné spokojenosti! Obyčejně bývá člověk potrestán jen za&nbsp;něco zlého. A&nbsp;tak u&nbsp;ní ta&nbsp;prostopášnost pomalu přecházela ve&nbsp;zvyk. Teď už&nbsp;se&nbsp;odehrávalo všechno pravidelně jako jídlo a&nbsp;pití. Pokaždé, když se&nbsp;Coupeau vrátil ožralý&nbsp;– a&nbsp;to se&nbsp;stávalo přinejmenším každé pondělí, úterý a&nbsp;středu&nbsp;–, odcházela k&nbsp;Lantierovi. Podělovala je&nbsp;spravedlivě. Nakonec pak už&nbsp;odcházela od&nbsp;klempíře, jen když prostě příliš nahlas chrápal, a&nbsp;uprostřed noci šla pokračovat ve&nbsp;spaní do&nbsp;sousedovy postele. Ne&nbsp;že&nbsp;by&nbsp;ke&nbsp;kloboučníkovi cítila něco víc. To&nbsp;ne, ale byl prostě čistší a&nbsp;ona si&nbsp;v&nbsp;jeho pokoji příjemněji odpočinula, bylo jí&nbsp;tam vždycky, jako kdyby se&nbsp;vykoupala. Zkrátka jako ty&nbsp;kočky, které se&nbsp;tak rády schoulí do&nbsp;klubíčka v&nbsp;bělostných peřinách.</span></p>
          <p class="chunk" data-nb-ref-number="13" data-nb-words="336" data-nb-chars="2001"><span class="idea" data-nb-ref-number="13" id="idea13" data-nb-words="336" data-nb-chars="2001">Maminka Coupeauová se&nbsp;o&nbsp;tom nikdy neodvážila mluvit ote­vřeně. Ale když se&nbsp;pohádaly a&nbsp;pradlena jí&nbsp;zvedla žluč, nešetřila narážkami. Říkala, že&nbsp;zná mužské, kteří jsou jaksepatří hloupí, a&nbsp;ženské, které jsou vykutálené coury; a&nbsp;do vousů si&nbsp;bručela ještě všelijaké ostřejší věci, však měla jako bývalá švadlena důkladně proříznutou pusu. Poprvé se&nbsp;na&nbsp;ni&nbsp;Gervaisa jen upřeně podívala a&nbsp;neřekla nic. Potom však, i&nbsp;když se&nbsp;také nikdy nevyjádřila přímo, hájila své jednání všelijakými argumenty, které říkala jen tak jakoby všeobecně. Když má&nbsp;ženská za&nbsp;manžela ožralu, takový čuně, který se&nbsp;válí v&nbsp;neřádu, tak jí&nbsp;nemůže nikdo zazlívat, že&nbsp;hledá čistotu jinde. Šla ještě dál a&nbsp;nadhazovala, že&nbsp;Lantier je&nbsp;vlastně zrovna tak její muž jako Coupeau, možná ještě víc. Copak ho&nbsp;nezná od&nbsp;svých čtrnácti let a&nbsp;nemá s&nbsp;ním dvě děti? Tak co? Za&nbsp;takových podmínek je&nbsp;přece všechno odpustitelné a&nbsp;nikdo nemá právo po&nbsp;ní&nbsp;hodit kamenem. Nedělá prý nic proti přírodě. A&nbsp;vůbec, udělají líp, když ji&nbsp;nechají na&nbsp;pokoji. Ona by&nbsp;taky mohla každému povědět své. Však to&nbsp;tady v&nbsp;té Zlatnické ulici vypadá! Paní Vigourouxová se&nbsp;peleší v&nbsp;tom svým uhlí od&nbsp;rána do&nbsp;večera. Paní Lehongrová, manželka hokynáře, chrápe se&nbsp;svým švagrem, takovým uslintaným kolohnátem, do&nbsp;kterýho by&nbsp;žádná ani nekopla. Hokynář odnaproti, ten ulízaný pán, co&nbsp;se&nbsp;pořád tak ctnostně tváří, jen tak že&nbsp;unikl soudům kvůli mravnostnímu přestupku se&nbsp;svou vlastní dcerou, takovou šmudlou, která postává na&nbsp;rohu po&nbsp;bulvárech. A&nbsp;rozmáchlým pohybem ukázala na&nbsp;celou čtvrť, celé hodiny by&nbsp;mohla jen rozkládat špinavé prádlo celé té&nbsp;holoty, všech těch lidí, kteří se&nbsp;tu&nbsp;válejí jako dobytek ve&nbsp;vlastní špíně, muži, ženy, děti, všechno na&nbsp;jedné hromadě. Však ona ví&nbsp;své a&nbsp;mohla by&nbsp;povídat, svinstvem je&nbsp;tu&nbsp;všechno prosáklé a&nbsp;okolní domy jsou ho&nbsp;plné. Jo, jasná věc, chlapi a&nbsp;ženské v&nbsp;tomhle koutě Paříže, kde kvůli bídě žije všechno namačkané jeden na&nbsp;druhém! Kdyby se&nbsp;obě pohlaví dala do&nbsp;jednoho moždíře, bylo by&nbsp;z&nbsp;toho dost hnoje pro celou třešňovku na&nbsp;saintdeniské pláni.</span></p>
          <p class="chunk" data-nb-ref-number="14" data-nb-words="63" data-nb-chars="325"><span class="idea" data-nb-ref-number="14" id="idea14" data-nb-words="63" data-nb-chars="325">„Ať radši nikdo neplivá do&nbsp;vzduchu, mohlo by&nbsp;mu&nbsp;to&nbsp;spadnout zpátky na&nbsp;nos!“ křičela, když ji&nbsp;někdy dohnali k&nbsp;nejhoršímu. „Každej před svým prahem! Ať&nbsp;nechají poctivý lidi žít, jak se&nbsp;jim to&nbsp;líbí, a&nbsp;sami ať&nbsp;si&nbsp;taky žijou po&nbsp;svým… Já&nbsp;proti nikomu nic nemám, ale nesmí mě&nbsp;nikdo vláčet blátem, když se&nbsp;v&nbsp;něm sám ráchá až&nbsp;po&nbsp;uši.“</span></p>
          <p class="chunk" data-nb-ref-number="15" data-nb-words="85" data-nb-chars="502"><span class="idea" data-nb-ref-number="15" id="idea15" data-nb-words="85" data-nb-chars="502">A&nbsp;když se&nbsp;jednou matka Coupeauová vyjádřila určitěji, odsekla jí&nbsp;se&nbsp;zaťatými zuby: „Nemyslete si, že&nbsp;budete těžit z&nbsp;toho, že&nbsp;jste marod… Poslouchejte, jste sama proti sobě, protože dobře víte, že&nbsp;jsem vám zatím nikdy ještě nepředhazovala váš vlastní život. Však já&nbsp;dobře vím, že&nbsp;jste vedla pěkný život! Dva nebo tři chlapy jste měla jen za&nbsp;života starýho Coupeaua… Ne, nemusíte kašlat, já&nbsp;už&nbsp;jsem skončila. Říkám to&nbsp;všechno jen proto, abyste mi&nbsp;jednou konečně dala svatej pokoj, víc na&nbsp;vás nic nechci!“</span></p>
          <p class="chunk" data-nb-ref-number="16" data-nb-words="150" data-nb-chars="864"><span class="idea" data-nb-ref-number="16" id="idea16" data-nb-words="150" data-nb-chars="864">Stará paní se&nbsp;div nezadusila. Druhý den přišel Goujet připomenout, že&nbsp;tu&nbsp;má&nbsp;matka prádlo, a&nbsp;Gervaisa zrovna nebyla doma. Matka Coupeauová ho&nbsp;zavolala a&nbsp;dlouho ho&nbsp;zdržela u&nbsp;své postele. Věděla dobře o&nbsp;kovářových citech a&nbsp;pozorovala, jak chodí poslední dobrou zamračený a&nbsp;nešťastný, protože už&nbsp;zřejmě tuší, že&nbsp;se&nbsp;tu&nbsp;dějí nepěkné věci. A&nbsp;aby se&nbsp;vypovídala a&nbsp;také aby se&nbsp;pomstila za&nbsp;včerejší hádku s&nbsp;Gervaisou, řekla mu&nbsp;bez obalu všechno. Plakala přitom a&nbsp;naříkala si, jako by&nbsp;špatným chováním Gervaisy trpěla nejvíc ona. Když Goujet odcházel z&nbsp;pokojíku, musel se&nbsp;opírat o&nbsp;zeď, jak se&nbsp;dusil zármutkem. Potom, sotva se&nbsp;pradlena vrátila, volala na&nbsp;ni&nbsp;stará paní, že&nbsp;má&nbsp;jít hned ke&nbsp;Goujetům a&nbsp;přinést prádlo, ať&nbsp;je&nbsp;vyžehlené, nebo ne. Byla tak rozpálená, že&nbsp;Gervaisa ihned tušila zas nějaké drby; a&nbsp;domyslela si, že&nbsp;ji&nbsp;čeká smutný výstup a&nbsp;že jí&nbsp;hrozí zas nějaké trápení.</span></p>
          <p class="chunk" data-nb-ref-number="17" data-nb-words="154" data-nb-chars="900"><span class="idea" data-nb-ref-number="17" id="idea17" data-nb-words="154" data-nb-chars="900">Celá bledá složila prádlo do&nbsp;košíku a&nbsp;šla; nohy pod ní&nbsp;podklesávaly. Několik let už&nbsp;nesplatila Goujetům ani krejcar. Dluh dělal pořád čtyři sta pětadvacet franků. Pokaždé se&nbsp;vymlouvala na&nbsp;zlé časy a&nbsp;nechávala si&nbsp;prádlo zaplatit. Bylo to&nbsp;pro ni&nbsp;velmi ponižující, protože si&nbsp;připadala, jako by&nbsp;zneužívala kovářova přátelství, aby z&nbsp;toho mohla těžit. Coupeau teď už&nbsp;zdaleka nebyl na&nbsp;tyhle věci tak háklivý a&nbsp;poškleboval se, že&nbsp;ji&nbsp;Goujet beztak někde v&nbsp;koutku občas muchlá a&nbsp;že si&nbsp;tím přijde na&nbsp;své peníze. Gervaisa se&nbsp;sice spouštěla s&nbsp;Lantierem, ale tímhle se&nbsp;přece jen cítila uražena a&nbsp;odsekla vždycky manželovi, jestli už&nbsp;došel tak daleko, že&nbsp;by&nbsp;chtěl být živ z&nbsp;takového chleba. O&nbsp;Goujetovi se&nbsp;před ní&nbsp;nesmělo ošklivě promluvit. Láska ke&nbsp;kováři jí&nbsp;zbývala v&nbsp;srdci jako poslední kousek poctivosti. A&nbsp;proto také pokaždé, když nesla prádlo k&nbsp;těm hodným lidem, se&nbsp;jí&nbsp;svíralo srdce, sotva vkročila do&nbsp;domu.</span></p>
          <p class="chunk" data-nb-ref-number="18" data-nb-words="22" data-nb-chars="131"><span class="idea" data-nb-ref-number="18" id="idea18" data-nb-words="22" data-nb-chars="131">„Aha, tak konečně jdete!“ uvítala ji&nbsp;stroze paní Goujetová, sotva otevřela dveře. „Vás si&nbsp;tak pošlu pro smrt, až&nbsp;budu muset umřít.“</span></p>
          <p class="chunk" data-nb-ref-number="19" data-nb-words="31" data-nb-chars="205"><span class="idea" data-nb-ref-number="19" id="idea19" data-nb-words="31" data-nb-chars="205">Gervaisa vešla rozpačitě dovnitř a&nbsp;neodvažovala se&nbsp;ani vykoktat nějakou omluvu. Teď už&nbsp;nebývala přesná, nechodila nikdy včas a&nbsp;někdy na&nbsp;sebe nechala čekat i&nbsp;týden. Pomalu zabředala do&nbsp;nejhoršího nepořádku.</span></p>
          <p class="chunk" data-nb-ref-number="20" data-nb-words="103" data-nb-chars="530"><span class="idea" data-nb-ref-number="20" id="idea20" data-nb-words="103" data-nb-chars="530">„Týden už&nbsp;na&nbsp;vás čekám!“ pokračovala krajkářka. „A&nbsp;přitom mi&nbsp;lžete, posíláte mi&nbsp;sem učednici vykládat pohádky, že&nbsp;už&nbsp;se&nbsp;na&nbsp;mém prádle dělá a&nbsp;že mi&nbsp;to&nbsp;ještě večer přinese, anebo že&nbsp;se&nbsp;vám přihodila nemilá věc, že&nbsp;vám balík spadl do&nbsp;kbelíku s&nbsp;vodou. A&nbsp;já zatím celý den ztrácím čas, prádlo nejde a&nbsp;já si&nbsp;dělám starosti, co&nbsp;s&nbsp;ním je. Ne, tohle od&nbsp;vás opravdu není rozumné… Tak ukažte, co&nbsp;máte v&nbsp;tom koši! Je&nbsp;to&nbsp;aspoň všechno? Přinesla jste ty&nbsp;povlaky, co&nbsp;je&nbsp;u&nbsp;vás mám už&nbsp;měsíc, a&nbsp;tu košili, která u&nbsp;vás zůstala od&nbsp;posledního prádla?“</span></p>
          <p class="chunk" data-nb-ref-number="21" data-nb-words="9" data-nb-chars="58"><span class="idea" data-nb-ref-number="21" id="idea21" data-nb-words="9" data-nb-chars="58">„Ano, ano,“ zašeptala Gervaisa, „tu košili nesu, tady je.“</span></p>
          <p class="chunk" data-nb-ref-number="22" data-nb-words="51" data-nb-chars="302"><span class="idea" data-nb-ref-number="22" id="idea22" data-nb-words="51" data-nb-chars="302">Ale paní Goujetová spustila křik. Tohle přece není její košile, tu&nbsp;ona nechce. Tak teď jí&nbsp;ještě bude zaměňovat prádlo, to&nbsp;už&nbsp;přestává všechno! Už&nbsp;minulý týden dostala dva kapesníky s&nbsp;jiným monogramem. Ona si&nbsp;oškliví takové prádlo, které se&nbsp;vzalo bůhvíodkud. A&nbsp;pak, jí&nbsp;přece jen na&nbsp;jejích věcech záleží.</span></p>
          <p class="chunk" data-nb-ref-number="23" data-nb-words="23" data-nb-chars="135"><span class="idea" data-nb-ref-number="23" id="idea23" data-nb-words="23" data-nb-chars="135">„A&nbsp;co ty&nbsp;povlaky?“ pokračovala. „Ty se&nbsp;ztratily, ne? Inu, děvenko, udělejte to, jak chcete, ale zítra ráno je&nbsp;tady chci mít, rozumíte!“</span></p>
          <p class="chunk" data-nb-ref-number="24" data-nb-words="75" data-nb-chars="463"><span class="idea" data-nb-ref-number="24" id="idea24" data-nb-words="75" data-nb-chars="463">Rozhostilo se&nbsp;ticho. Nejvíc přivádělo Gervaisu do&nbsp;rozpaků, že&nbsp;byly za&nbsp;ní&nbsp;pootevřené dveře do&nbsp;Goujetova pokoje. Kovář je&nbsp;zřejmě doma, cítila to; a&nbsp;strašně se&nbsp;styděla, že&nbsp;asi slyší všechny ty&nbsp;zasloužené výtky, na&nbsp;které ona nemůže nic namítnout. Na&nbsp;všechno pokorně přitakávala a&nbsp;se sklopenou hlavou kladla prádlo na&nbsp;postel, jak nejrychleji dovedla. Ale bylo znovu zle, když paní Goujetová začala prádlo kus po&nbsp;kuse prohlížet. Brala všechno do&nbsp;ruky a&nbsp;odhazovala pryč.</span></p>
          <p class="chunk" data-nb-ref-number="25" data-nb-words="84" data-nb-chars="507"><span class="idea" data-nb-ref-number="25" id="idea25" data-nb-words="84" data-nb-chars="507">„Jo, to&nbsp;je&nbsp;pěkný rozdíl proti dřívějšku!“ řekla. „Teď už&nbsp;vás člověk nemůže pokaždé chválit… Ano, perete teď jako čunče a&nbsp;všechno ještě jenom zasviníte… Podívejte na&nbsp;tuhle náprsenku! Vždyť je&nbsp;celá spálená a&nbsp;žehličku je&nbsp;znát na&nbsp;každém záhybu. A&nbsp;knoflíky jsou všechny utrhané! Já&nbsp;nevím, jak to&nbsp;děláte, že&nbsp;nikdy nezůstane ani jeden knoflík… No&nbsp;tohle, ne, ten kabátek vám nezaplatím. Jen se&nbsp;podívejte. Všechna špína tam zůstala, jen jste ji&nbsp;trochu rozmazala. Děkuju pěkně! Když už&nbsp;prádlo není ani pořádně čisté…“</span></p>
          <p class="chunk" data-nb-ref-number="26" data-nb-words="66" data-nb-chars="402"><span class="idea" data-nb-ref-number="26" id="idea26" data-nb-words="66" data-nb-chars="402">Zarazila se, když počítala jednotlivé kusy. Potom se&nbsp;rozkřikla znovu: „Cože? Víc jste toho nepřinesla? Vždyť chybějí dva páry punčoch, šest ručníků, jeden ubrus a&nbsp;utěrky… To&nbsp;si&nbsp;ze&nbsp;mě&nbsp;děláte blázny nebo co? Vzkázala jsem vám přece, abyste přinesla všechno, třeba i&nbsp;nevyžehlené. Jestli tu&nbsp;vaše učednice nebude za&nbsp;hodinu se&nbsp;vším, co&nbsp;ještě chybí, bude mezi námi zle, na&nbsp;to&nbsp;vás upozorňuji, paní Coupeauová!“</span></p>
          <p class="chunk" data-nb-ref-number="27" data-nb-words="47" data-nb-chars="291"><span class="idea" data-nb-ref-number="27" id="idea27" data-nb-words="47" data-nb-chars="291">Vtom vedle v&nbsp;pokoji zakašlal Goujet. Gervaisu zamrazilo. Pro­boha, jak to&nbsp;s&nbsp;ní jeho matka před ním mluví! Zůstala rozpačitě stát uprostřed pokoje, celá zmatená, a&nbsp;čekala na&nbsp;špinavé prádlo. Ale když paní Goujetová všechno spočítala, sedla si&nbsp;zas klidně k&nbsp;oknu a&nbsp;dál spravovala krajkovou šálu.</span></p>
          <p class="chunk" data-nb-ref-number="28" data-nb-words="7" data-nb-chars="43"><span class="idea" data-nb-ref-number="28" id="idea28" data-nb-words="7" data-nb-chars="43">„A&nbsp;co prádlo?“ zeptala se&nbsp;bázlivě Gervaisa.</span></p>
          <p class="chunk" data-nb-ref-number="29" data-nb-words="46" data-nb-chars="288"><span class="idea" data-nb-ref-number="29" id="idea29" data-nb-words="46" data-nb-chars="288">„Ne, děkuji,“ odpověděla stará paní, „tenhle týden není nic.“ Pradlena zbledla. To&nbsp;znamená, že&nbsp;už&nbsp;u&nbsp;ní nechtějí prát! Ztratila úplně hlavu a&nbsp;musela si&nbsp;sednout na&nbsp;židli, protože jí&nbsp;nohy vypověděly službu. Nesnažila se&nbsp;ani hájit, dokázala vykoktat jedinou větu: „Tak pan Goujet je&nbsp;nemocný?“</span></p>
          <p class="chunk" data-nb-ref-number="30" data-nb-words="124" data-nb-chars="724"><span class="idea" data-nb-ref-number="30" id="idea30" data-nb-words="124" data-nb-chars="724">Ano, není prý mu&nbsp;dobře, nemohl ani do&nbsp;kovárny a&nbsp;musel se&nbsp;vrátit domů. Teď si&nbsp;na&nbsp;chvilku lehnul, aby si&nbsp;odpočinul. Paní Goujetová to&nbsp;říkala vážně, na&nbsp;sobě měla jako vždycky černé šaty a&nbsp;bledý obličej stažený v&nbsp;řeholnickém čepci. Nýtařům už&nbsp;zase snížili mzdu, z&nbsp;devíti franků na&nbsp;sedm, protože teď udělají všechnu práci stroje. A&nbsp;vysvětlovala, že&nbsp;teď musí na&nbsp;všem šetřit; bude si&nbsp;zase prát sama. To&nbsp;se&nbsp;ví, kdyby jim Coupeauovi vrátili ty&nbsp;peníze, co&nbsp;jim syn půjčil, přišlo by&nbsp;jim to&nbsp;teď nesmírně vhod. Ona je&nbsp;proto samozřejmě žalovat nebude, když platit nemůžou. Od&nbsp;chvíle, kdy začala mluvit o&nbsp;dluhu, seděla Gervaisa s&nbsp;hlavou sklopenou, jako by&nbsp;pozorně sledovala rychlé pohyby krajkářské jehly, zachycující jedno očko za&nbsp;druhým.</span></p>
          <p class="chunk" data-nb-ref-number="31" data-nb-words="39" data-nb-chars="230"><span class="idea" data-nb-ref-number="31" id="idea31" data-nb-words="39" data-nb-chars="230">„Ale přece, kdybyste se&nbsp;trochu uskrovnili,“ mluvila krajkářka dál, „mohli byste se&nbsp;toho dluhu postupně zbavit. Ale vy&nbsp;si&nbsp;moc dobře jíte a&nbsp;hodně utrácíte, na&nbsp;to&nbsp;bych vzala jed… I&nbsp;kdybyste nám dávali jenom deset franků každý měsíc…“</span></p>
          <p class="chunk" data-nb-ref-number="32" data-nb-words="6" data-nb-chars="46"><span class="idea" data-nb-ref-number="32" id="idea32" data-nb-words="6" data-nb-chars="46">Přerušil ji&nbsp;Goujetův hlas: „Maminko! Maminko!“</span></p>
          <p class="chunk" data-nb-ref-number="33" data-nb-words="137" data-nb-chars="786"><span class="idea" data-nb-ref-number="33" id="idea33" data-nb-words="137" data-nb-chars="786">A&nbsp;když si&nbsp;za&nbsp;malou chvilku přišla zase sednout, převedla hned řeč na&nbsp;něco jiného. Zřejmě ji&nbsp;kovář poprosil, aby na&nbsp;Gervaise nechtěla peníze. Ale za&nbsp;pět minut už&nbsp;o&nbsp;tom dluhu bezděky začala mluvit znovu. Však ona věděla předem, jak to&nbsp;všechno dopadne, že&nbsp;klempíř propije krám a&nbsp;přivede ženu do&nbsp;záhuby. Kdyby ji&nbsp;byl syn poslechl, nikdy by&nbsp;jim nebyl těch pět set franků půjčil. Dneska by&nbsp;byl ženatý, neužíral by&nbsp;se&nbsp;zármutkem a&nbsp;neměl by&nbsp;před sebou vyhlídku, že&nbsp;bude celý život nešťastný. Jak se&nbsp;dostala do&nbsp;ráže, už&nbsp;se&nbsp;ani necítila, byla velmi krutá a&nbsp;obviňovala v&nbsp;zřetelných narážkách Gervaisu, že&nbsp;se&nbsp;smluvila s&nbsp;Coupeauem, jak toho jejího trumberu syna využít. Ano, jsou prý takové ženské, celá dlouhá léta si&nbsp;hrajou na&nbsp;svatouška, ale nakonec se&nbsp;všechna jejich špatnost ukáže v&nbsp;plném světle.</span></p>
          <p class="chunk" data-nb-ref-number="34" data-nb-words="8" data-nb-chars="60"><span class="idea" data-nb-ref-number="34" id="idea34" data-nb-words="8" data-nb-chars="60">„Maminko! Maminko!“ volal podruhé Goujet, teď už&nbsp;naléhavěji.</span></p>
          <p class="chunk" data-nb-ref-number="35" data-nb-words="18" data-nb-chars="94"><span class="idea" data-nb-ref-number="35" id="idea35" data-nb-words="18" data-nb-chars="94">Vstala, a&nbsp;když se&nbsp;zase vrátila a&nbsp;usedla ke&nbsp;krajce, řekla jen: „Jděte tam, chce s&nbsp;vámi mluvit.“</span></p>
          <p class="chunk" data-nb-ref-number="36" data-nb-words="90" data-nb-chars="583"><span class="idea" data-nb-ref-number="36" id="idea36" data-nb-words="90" data-nb-chars="583">Gervaisa, celá roztřesená, nechala dveře otevřené. Ta&nbsp;scéna ji&nbsp;rozčilovala, připadalo jí, jako by&nbsp;se&nbsp;tu&nbsp;před paní Goujetovou přiznávali k&nbsp;své vzájemné lásce. Vešla do&nbsp;toho klidného malého pokojíku, plného vylepených obrázků, s&nbsp;železnou postelí, který vypadal jako pokoj patnáctiletého chlapce. Veliký Goujet ležel zdrceně na&nbsp;posteli, celý zlomený z&nbsp;toho, co&nbsp;mu&nbsp;ráno řekla matka Coupeauová; oči měl zarudlé a&nbsp;krásný plavý vous ještě smáčený slzami. V&nbsp;prvním návalu bezmocné zuřivosti asi roztrhl polštář, jak do&nbsp;něho bušil mohutnými pěstmi, protože se&nbsp;trhlinou v&nbsp;cíše sypalo peří ven.</span></p>
          <p class="chunk" data-nb-ref-number="37" data-nb-words="20" data-nb-chars="122"><span class="idea" data-nb-ref-number="37" id="idea37" data-nb-words="20" data-nb-chars="122">„Víte, maminka nemá pravdu!“ řekl pradleně sotva slyšitelným hlasem. „Nejste mi&nbsp;nic dlužna a&nbsp;nechci, aby se&nbsp;o&nbsp;tom muvilo.“</span></p>
          <p class="chunk" data-nb-ref-number="38" data-nb-words="16" data-nb-chars="73"><span class="idea" data-nb-ref-number="38" id="idea38" data-nb-words="16" data-nb-chars="73">Nadzvedl se&nbsp;na&nbsp;lokti a&nbsp;díval se&nbsp;na&nbsp;ni. Do&nbsp;očí se&nbsp;mu&nbsp;nahrnuly veliké slzy.</span></p>
          <p class="chunk" data-nb-ref-number="39" data-nb-words="13" data-nb-chars="84"><span class="idea" data-nb-ref-number="39" id="idea39" data-nb-words="13" data-nb-chars="84">„Bolí vás něco, pane Goujete?“ zašeptala Gervaisa. „Proboha, co&nbsp;je&nbsp;vám, prosím vás?“</span></p>
          <p class="chunk" data-nb-ref-number="40" data-nb-words="11" data-nb-chars="62"><span class="idea" data-nb-ref-number="40" id="idea40" data-nb-words="11" data-nb-chars="62">„Ale nic, nic! Včera jsem se&nbsp;předřel. Musím se&nbsp;trochu vyspat.“</span></p>
          <p class="chunk" data-nb-ref-number="41" data-nb-words="38" data-nb-chars="203"><span class="idea" data-nb-ref-number="41" id="idea41" data-nb-words="38" data-nb-chars="203">Potom se&nbsp;v&nbsp;něm však všechno zlomilo a&nbsp;nemohl zadržet výkřik: „Ach, bože, bože! Tohle se&nbsp;nikdy nemělo stát, nikdy! Vždyť jste mi&nbsp;přísahala! A&nbsp;teď to&nbsp;je, teď to&nbsp;je… Ach, bože, mě&nbsp;to&nbsp;příliš bolí, odejděte!“</span></p>
          <p class="chunk" data-nb-ref-number="42" data-nb-words="72" data-nb-chars="430"><span class="idea" data-nb-ref-number="42" id="idea42" data-nb-words="72" data-nb-chars="430">A&nbsp;mírným, prosebným pohybem ruky jí&nbsp;posílal pryč. Gervaisa se&nbsp;neodvážila přiblížit k&nbsp;lůžku a&nbsp;odcházela, jak si&nbsp;přál; byla jako omráčená a&nbsp;nenapadlo ji&nbsp;nic, co&nbsp;by&nbsp;mu&nbsp;řekla, aby ho&nbsp;potěšila. Ve&nbsp;vedlejším pokoji vzala do&nbsp;ruky košík, ale pořád ještě neodcházela, byla by&nbsp;ráda alespoň něco prohodila. Paní Goujetová spravovala dál a&nbsp;nezvedla ani hlavu. Konečně se&nbsp;sama ozvala: „Tak sbohem, a&nbsp;pošlete mi&nbsp;to&nbsp;prádlo, potom to&nbsp;vyúčtujeme.“</span></p>
          <p class="chunk" data-nb-ref-number="43" data-nb-words="6" data-nb-chars="43"><span class="idea" data-nb-ref-number="43" id="idea43" data-nb-words="6" data-nb-chars="43">„Ano, dobře. Na&nbsp;shledanou,“ řekla Gervaisa.</span></p>
          <p class="chunk" data-nb-ref-number="44" data-nb-words="96" data-nb-chars="555"><span class="idea" data-nb-ref-number="44" id="idea44" data-nb-words="96" data-nb-chars="555">Zavírala pomalu dveře a&nbsp;ještě naposledy se&nbsp;podívala do&nbsp;té&nbsp;čisté, spořádané domácnosti: připadalo jí, jako by&nbsp;tam zanechávala něco ze&nbsp;své poctivosti. Vrátila se&nbsp;do&nbsp;krámu, ani nevěděla jak, tak jako se&nbsp;krávy vracejí do&nbsp;chléva a&nbsp;nestarají se&nbsp;o&nbsp;cestu. Matka Coupeauová seděla na&nbsp;židli u&nbsp;kamínek, poprvé zase vstala z&nbsp;postele. Ale pradlena jí&nbsp;ani nic nevyčetla, byla příliš unavena a&nbsp;kosti ji&nbsp;bolely, jako by&nbsp;ji&nbsp;byl někdo ztloukl. Přemítala o&nbsp;tom, že&nbsp;je&nbsp;ten život doopravdy strašně těžký, ale že&nbsp;to&nbsp;člověk musí nějak překousnout, když mu&nbsp;není dáno hned zemřít.</span></p>
          <p class="chunk" data-nb-ref-number="45" data-nb-words="243" data-nb-chars="1462"><span class="idea" data-nb-ref-number="45" id="idea45" data-nb-words="243" data-nb-chars="1462">Teď už&nbsp;Gervaise vůbec na&nbsp;ničem nezáleželo. Jen vždycky neurčitě mávla rukou, jako by&nbsp;chtěla říci, ať&nbsp;jí&nbsp;všichni vlezou na&nbsp;záda. Při každé nové starosti hledala zapomnění v&nbsp;jediném požitku, který jí&nbsp;zbyl, totiž že&nbsp;třikrát za&nbsp;den jedla. Krám se&nbsp;může třeba celý sesypat, jen když ona nezůstane pod ním; odešla by&nbsp;odtud s&nbsp;radostí, třeba i&nbsp;bez košile. Ale krám se&nbsp;také hroutil, ne&nbsp;sice najednou, ale pozvolna, den po&nbsp;dni. Stálí zákazníci jeden za&nbsp;druhým ztráceli trpělivost a&nbsp;odnášeli prádlo jinam. Pan Madinier, slečna Remanjouová, dokonce i&nbsp;Bochovi se&nbsp;vrátili zase k&nbsp;paní Fauconnierové, kde byl větší pořádek. Každého už&nbsp;unavovalo vymáhat pár punčoch třeba tři neděle a&nbsp;vracet košile s&nbsp;mastnými skvrnami od&nbsp;minulého týdne. Gervaisa se&nbsp;jim to&nbsp;ani nesnažila vymluvit a&nbsp;ještě jim na&nbsp;rozloučenou řekla, co&nbsp;si&nbsp;myslí, že&nbsp;je&nbsp;náramně ráda, že&nbsp;už&nbsp;se&nbsp;nemusí hrabat v&nbsp;té jejich špíně. Ať&nbsp;si&nbsp;od&nbsp;ní&nbsp;třeba celá čtvrť odejde, aspoň se&nbsp;zbaví pěkné hromady neřádu; a&nbsp;pak, bude mít aspoň míň práce. Teď u&nbsp;ní zůstali jen špatně platící zákazníci, všelijaké coury nebo zákazníci jako paní Gaudronová, kterým žádná pradlena z&nbsp;ulice nechtěla prát, jak jejich prádlo smrdělo. Obchod už&nbsp;úplně upadal a&nbsp;Gervaisa musela propustit i&nbsp;poslední dělnici, paní Putoisovou; zůstala jen sama s&nbsp;učednicí, šilhavou Augustinou, která čím byla větší, tím byla hloupější. A&nbsp;často nebylo dost práce ani pro ně, prodřepěly někdy celé odpoledne na&nbsp;stoličkách. Zkrátka naprostý úpadek. Zavánělo to&nbsp;hřbitovem.</span></p>
          <p class="chunk" data-nb-ref-number="46" data-nb-words="446" data-nb-chars="2624"><span class="idea" data-nb-ref-number="46" id="idea46" data-nb-words="446" data-nb-chars="2624">Pochopitelně, s&nbsp;leností a&nbsp;bídou přicházela ruku v&nbsp;ruce i&nbsp;špína. Nikdo už&nbsp;by&nbsp;nepoznal ten krásný modrý krám, který byl kdysi Gervaisinou pýchou. Dřevěné rámy a&nbsp;skleněné tabulky výkladní skříně, kterou už&nbsp;nikdo nemyl, zůstávaly odshora dolů postříkané blátem od&nbsp;povozů. Ve&nbsp;výkladu na&nbsp;mosazných drátech visely tři šedivé hadry, zbylé po&nbsp;zákaznicích, které umřely ve&nbsp;špitále. A&nbsp;uvnitř to&nbsp;bylo ještě žalostnější. Od&nbsp;vlhkého prádla, které se&nbsp;sušilo u&nbsp;stropu, se&nbsp;odlepily tapety a&nbsp;modrý papír se&nbsp;vzorkem à la&nbsp;Pompadour visel v&nbsp;cárech jako zaprášené pavučiny. Rozbitá kamínka, děravá od&nbsp;pohrabáče, stála v&nbsp;koutě jako staré železo u&nbsp;vetešníka. Pracovní stůl vypadal, jako by&nbsp;na&nbsp;něm jedla celá posádka, tak byl plný skvrn od&nbsp;kávy a&nbsp;vína, pokecaný zavařeninou a&nbsp;umaštěný od&nbsp;pondělních hodů. K&nbsp;tomu to&nbsp;tu&nbsp;ještě kysele páchlo po&nbsp;škrobu a&nbsp;bylo tu&nbsp;cítit plesnivinou, připáleninou a&nbsp;špínou. Ale Gervaise v&nbsp;tom bylo dobře. Nepozorovala ani, jak je&nbsp;krám pořád špinavější; bylo jí&nbsp;to&nbsp;jedno, zvykla si&nbsp;na&nbsp;roztrhané tapety a&nbsp;na ukoptěné dřevo, stejně jako jí&nbsp;už&nbsp;nevadilo chodit někdy v&nbsp;roztrhaných sukních a&nbsp;s&nbsp;nemytýma ušima. I&nbsp;ta špína byla takové teplé hnízdečko, kde se&nbsp;mohl člověk s&nbsp;rozkoší schoulit. Působilo jí&nbsp;opravdu rozkoš nechat všechno v&nbsp;nepořádku, čekat, až&nbsp;všechno přikryje pach jako sametový přehoz, a&nbsp;cítit, jak celá domácnost kolem ní&nbsp;upadá do&nbsp;lenivé netečnosti; přímo si&nbsp;v&nbsp;tom libovala. Především chce mít klid, a&nbsp;všechno ostatní ať&nbsp;jí&nbsp;vleze na&nbsp;záda. Dluhy rostly, ale Gervaisa si&nbsp;kvůli nim starost nedělala. Na&nbsp;poctivosti už&nbsp;jí&nbsp;nezáleželo; zaplatí se&nbsp;nebo nezaplatí, stejně je&nbsp;to&nbsp;jedno a&nbsp;lepší je&nbsp;na&nbsp;to&nbsp;nemyslet. Když jí&nbsp;někde už&nbsp;nechtěli dávat na&nbsp;dluh, šla do&nbsp;obchodu vedle. Vyhýbala se&nbsp;celé čtvrti, protože kam se&nbsp;podívala, všude měla sekeru. Jen ve&nbsp;Zlatnické ulici se&nbsp;bála chodit kolem uhlíře, kolem hokynáře a&nbsp;kolem zelinářky, a&nbsp;tak musela chodit do&nbsp;prádelny ulicí Poissonnière, což znamenalo dobrých deset minut zacházky. Věřitelé jí&nbsp;chodili až&nbsp;domů nadávat, že&nbsp;je&nbsp;uličnice. Jednou večer vzbouřil celou ulici člověk, který jí&nbsp;prodal nábytek pro Lantiera; křičel na&nbsp;ni, že&nbsp;jí&nbsp;vyhrne sukně a&nbsp;že se&nbsp;na&nbsp;ní&nbsp;odškodní jinak, jestli mu&nbsp;ty&nbsp;peníze hned nevysází. Samozřejmě že&nbsp;byla z&nbsp;takových výstupů vždycky celá pryč; jenomže pak se&nbsp;otřepala jako pes po&nbsp;výprasku a&nbsp;bylo po&nbsp;všem, večer už&nbsp;jí&nbsp;zas dobře chutnalo. Ať&nbsp;si&nbsp;jdou ti&nbsp;drzouni otravovat jinam! Když nemá peníze, má&nbsp;si&nbsp;je&nbsp;snad natisknout nebo co? Takoví obchodníci se&nbsp;nakradou dost, tak co&nbsp;by&nbsp;taky jednou nepočkali. Zavrtala se&nbsp;do&nbsp;pelechu a&nbsp;snažila se&nbsp;nemyslet na&nbsp;to, co&nbsp;jednou nevyhnutelně musí přijít. Pak to&nbsp;všechno praskne, mordyje, a&nbsp;do té&nbsp;doby ať&nbsp;jí&nbsp;všichni dají pokoj!</span></p>
          <p class="chunk" data-nb-ref-number="47" data-nb-words="467" data-nb-chars="2807"><span class="idea" data-nb-ref-number="47" id="idea47" data-nb-words="467" data-nb-chars="2807">Matka Coupeauová se&nbsp;zatím zas trochu sebrala. Ještě celý rok se&nbsp;domácnost jakž takž držela nad vodou. V&nbsp;létě bývalo samozřejmě vždycky trochu víc práce s&nbsp;bílými spodničkami a&nbsp;perkálovými šaty náhodných zákaznic z&nbsp;okrajových bulvárů. Šlo to&nbsp;z&nbsp;kopce pomalu, každý týden vězeli hlouběji v&nbsp;blátě, ale přitom bylo chvílemi hůř a&nbsp;chvílemi zas líp, někdy si&nbsp;večer utahovali břicho před vymetenou špižírnou a&nbsp;jindy zas se&nbsp;cpali telecím, div nepraskli. Na&nbsp;ulici už&nbsp;bývalo vidět jen matku Coupeauovou, jak schovává pod zástěrou balíčky a&nbsp;jde jakoby na&nbsp;procházku do&nbsp;zastavárny v&nbsp;Polonceauově ulici. Hrbila záda a&nbsp;tvářila se&nbsp;mlsně a&nbsp;tajnůstkářsky jako svíčková bába, která jde na&nbsp;mši. Tohle ona měla ráda; takové tajné čachry s&nbsp;tretkami a&nbsp;pokoutní smlouvání povaze té&nbsp;staré drbny hovělo. Zaměstnanci v&nbsp;zastavárně už&nbsp;ji&nbsp;znali a&nbsp;říkali jí&nbsp;„bába za&nbsp;čtyři franky“, protože chtěla vždycky čtyři franky, když jí&nbsp;dávaly jen tři za&nbsp;ty&nbsp;její balíčky, ne&nbsp;větší než osminka másla. Gervaisa by&nbsp;byla poslala do&nbsp;frcu třeba celý dům; byla do&nbsp;zastavárny jako divá, byla by&nbsp;si&nbsp;dala třeba i&nbsp;hlavu ostříhat, kdyby jí&nbsp;na&nbsp;ty&nbsp;vlasy něco půjčili. Bylo to&nbsp;tak pohodl­né, jak by&nbsp;si&nbsp;tam člověk nešel pro peníze, když se&nbsp;potom mohla těšit na&nbsp;čtyřliberní bochník chleba. Celý její majetek se&nbsp;tam postupně stěhoval, prádlo, šaty, nakonec i&nbsp;nářadí a&nbsp;nábytek. První čas využívala dnů, kdy měla lepší výdělek, a&nbsp;některé věci si&nbsp;zas vyplácela, aby je&nbsp;tam pak příští týden zastavila znovu. Ale potom už&nbsp;jí&nbsp;to&nbsp;bylo všechno jedno, nechávala věci propadnout a&nbsp;zástavní lístky prodávala. Jediná věc jí&nbsp;mohla utrhnout srdce; když se&nbsp;musela rozloučit se&nbsp;sloupkovými hodinami, aby zaplatila dvacet franků zřízenci, který ji&nbsp;přišel fendovat. Vždycky přísahala, že&nbsp;radši umře hlady, než aby na&nbsp;ty&nbsp;hodiny sáhla. Když je&nbsp;matka Coupeauová odnesla v&nbsp;malé krabici od&nbsp;klobouků, zhroutila se&nbsp;Gervaisa na&nbsp;židli, ruce jí&nbsp;klesly a&nbsp;do očí se&nbsp;jí&nbsp;nahrnuly slzy, jako by&nbsp;jí&nbsp;tu&nbsp;odnášeli poslední jmění. Ale když se&nbsp;matka Coupeauová objevila zpátky s&nbsp;pětadvaceti franky, rázem ji&nbsp;ta&nbsp;nečekaná půjčka, těch pět franků navíc, utěšila; hned poslala starou paní se&nbsp;skleničkou pro likér za&nbsp;čtyři pětníky, aby ten pěti­frank oslavily. Často si&nbsp;teď, když se&nbsp;náhodou nehádaly, spolu lízly stopečku na&nbsp;rohu žehlicího stolu, takovou jejich míchanici, polovic kořalky a&nbsp;polovic rybízové šťávy. Maminka Coupeauová dovedla šikovně přinést plnou skleničku v&nbsp;kapse u&nbsp;zástěry a&nbsp;nerozlila ani kapku. Co&nbsp;potřebují sousedé vědět, ne? Jenomže sousedé to&nbsp;věděli až&nbsp;moc dobře. Zelinářka, prodavačka drobů i&nbsp;příručí z&nbsp;hokynářství říkali: „Hele, stará zas nese něco do&nbsp;frcu!“ Anebo: „A&nbsp;hele, stará si&nbsp;nese breberku v&nbsp;kapse!“ A&nbsp;plným právem to&nbsp;celou čtvrť ještě víc pobuřovalo proti Gervaise. Všechno probendí a&nbsp;brzo už&nbsp;prožere i&nbsp;celý krám. Tak, tak, ještě tři nebo čtyři sousta, a&nbsp;bude už&nbsp;úplně vymetený.</span></p>
          <p class="chunk" data-nb-ref-number="48" data-nb-words="305" data-nb-chars="1773"><span class="idea" data-nb-ref-number="48" id="idea48" data-nb-words="305" data-nb-chars="1773">Uprostřed té&nbsp;všeobecné zkázy Coupeau výtečně prospíval. Ten zatracený ochlasta byl jako tuřín. Namouduši, on&nbsp;po&nbsp;tom vínečku a&nbsp;kořalce ještě tloustl. Jedl jako zjednaný, posmíval se&nbsp;té&nbsp;sušince Lorilleuxovi, který tvrdil, že&nbsp;alkohol lidi zabíjí, a&nbsp;schválně se&nbsp;před ním tloukl do&nbsp;břicha, napjtého sádlem jako kůže na&nbsp;bubnu. Vyhrával mu&nbsp;celou muziku, vytruboval na&nbsp;hubu a&nbsp;k&nbsp;tomu si&nbsp;bubnoval na&nbsp;břicho jako na&nbsp;turecký buben, že&nbsp;by&nbsp;strčil do&nbsp;kapsy vyvolávače na&nbsp;jarmarku. Lorilleux se&nbsp;cítil dotčený, že&nbsp;sám nemá břicho, a&nbsp;tvrdil, že&nbsp;tohle je&nbsp;špatné, nezdravé sádlo. Co&nbsp;na&nbsp;tom, Coupeau se&nbsp;vesele opíjel dál, aby mu&nbsp;ještě líp sloužilo zdraví. Rozcuchané prošedivělé vlasy mu&nbsp;svítily kolem hlavy jako svatozář. Pijanský obličej s&nbsp;opičí čelistí mu&nbsp;brunátněl a&nbsp;dostával barvu namodralého vína. Byl pořád v&nbsp;dobré míře a&nbsp;okřikoval Gervaisu, když mu&nbsp;někdy chtěla vykládat o&nbsp;svých starostech. Copak jsou mužští na&nbsp;světě proto, aby se&nbsp;babrali s&nbsp;takovými malichernostmi? Ať&nbsp;si&nbsp;není v&nbsp;domácnosti ani šesták, co&nbsp;je&nbsp;mu&nbsp;do&nbsp;toho? Jen když má&nbsp;ráno a&nbsp;večer žrádýlko, to&nbsp;je&nbsp;mu&nbsp;jedno, kde se&nbsp;tu&nbsp;vzalo. Když se&nbsp;teď celé týdny poflakoval bez práce, byl ještě náročnější a&nbsp;vybíravější. S&nbsp;Lantierem se&nbsp;pořád dobře snášel a&nbsp;plácal ho&nbsp;přátelsky po&nbsp;ramenou. Jistě nic nevěděl o&nbsp;tom, že&nbsp;se&nbsp;s&nbsp;ním žena spouští. Aspoň sousedé, Bochovi a&nbsp;Poissonovi, se&nbsp;dušovali, že&nbsp;o&nbsp;tom nemá ani tušení a&nbsp;že by&nbsp;se&nbsp;stalo něco hrozného, kdyby se&nbsp;o&nbsp;tom někdy dověděl. Ale paní Leratová, jeho vlastní sestra, jen pokyvovala hlavou a&nbsp;tvrdila, že&nbsp;zná takové mužské, kterým to&nbsp;vůbec nevadí. Jednou v&nbsp;noci Gervaisa zkoprněla leknutím, když se&nbsp;vracela z&nbsp;kloboučníkova pokoje a&nbsp;cítila, jak ji&nbsp;po&nbsp;tmě něco pláclo po&nbsp;zadnici. Potom se&nbsp;přece jen upokojila a&nbsp;řekla si, že&nbsp;se&nbsp;asi uhodila o&nbsp;pelest postele; přece by&nbsp;manžel takhle nešpásoval.</span></p>
          <p class="chunk" data-nb-ref-number="49" data-nb-words="219" data-nb-chars="1293"><span class="idea" data-nb-ref-number="49" id="idea49" data-nb-words="219" data-nb-chars="1293">Lantier také nijak nescházel. Pečoval o&nbsp;sebe, měřil si&nbsp;břicho páskem od&nbsp;kalhot a&nbsp;žil v&nbsp;ustavičném strachu, aby si&nbsp;nemusel stahovat nebo povolovat přezku; tvrdil, že&nbsp;je&nbsp;tak akorát, a&nbsp;nechtěl z&nbsp;fintivosti ani ztloustnout, ani zhubnout. Byl proto velký kříž ho&nbsp;živit, protože si&nbsp;vymýšlel taková jídla, aby si&nbsp;udržel postavu. I&nbsp;když nebyl v&nbsp;domě ani šesták, on&nbsp;musel mít vajíčka, kotlety, samé lehké a&nbsp;výživné věci. Od&nbsp;té&nbsp;doby, co&nbsp;se&nbsp;dělil s&nbsp;manželem o&nbsp;hospodyni, považoval se&nbsp;úplně za&nbsp;poloviční hlavu domácnosti. Sebral kdejaký frank, který se&nbsp;někde povaloval, Gervaisa musela skákat podle něho, bručel a&nbsp;otvíral si&nbsp;hubu, jako by&nbsp;tu&nbsp;byl víc doma než klempíř. Zkrátka, domácnost měla teď dva pány. Ale ten nový, přivandrovalý pán byl mazanější, vylízal všechnu smetánku a&nbsp;vybíral si&nbsp;ze&nbsp;všeho to&nbsp;nejlepší, z&nbsp;Gervaisy, ze&nbsp;stolu, ze&nbsp;všeho. Zkrátka ždímal Coupeauovy, jak se&nbsp;dalo. A&nbsp;nestyděl už&nbsp;se&nbsp;dělat to&nbsp;docela veřejně. Nana byla pořád jeho miláček, protože měl hezké holčičky rád. O&nbsp;Štěpána se&nbsp;staral čím dál tím méně, protože chlapci se&nbsp;prý musí naučit protloukat sami. Když někdo přišel za&nbsp;Coupeauem, našel tu&nbsp;vždycky Lantiera, jen tak v&nbsp;pantoflích a&nbsp;bez kabátu, jak vylézá ze&nbsp;zadního pokoje s&nbsp;rozmrzelou tváří vyrušovaného manžela; vyřizoval všechno za&nbsp;Coupeaua a&nbsp;říkal, že&nbsp;je&nbsp;to&nbsp;jedno a&nbsp;totéž.</span></p>
          <p class="chunk" data-nb-ref-number="50" data-nb-words="296" data-nb-chars="1720"><span class="idea" data-nb-ref-number="50" id="idea50" data-nb-words="296" data-nb-chars="1720">Mezi těmi dvěma pány nebylo Gervaise vždycky veselo. Na&nbsp;zdraví si, díky bohu, stěžovat nemohla, i&nbsp;ona tloustla, až&nbsp;to&nbsp;nebylo hezké. Ale mít oba ty&nbsp;mužské na&nbsp;krku, starat se&nbsp;o&nbsp;ně a&nbsp;uspokojit je, to&nbsp;bylo někdy nad její síly. Vždyť jediný manžel dokáže ženskou už&nbsp;tak dost umořit. Nejhorší bylo, že&nbsp;si&nbsp;ti&nbsp;rošťáci výborně rozuměli. Nikdy se&nbsp;nehádali a&nbsp;večer, když seděli po&nbsp;večeři s&nbsp;lokty na&nbsp;stole, se&nbsp;na&nbsp;sebe uculovali. Třeli se&nbsp;o&nbsp;sebe celý den jako dva smyslní kocouři. Když se&nbsp;někdy vraceli domů vzteklí, sesypalo se&nbsp;všechno na&nbsp;Gervaisu. Jen do&nbsp;ní! Jen houšť! Gervaisa všechno unesla a&nbsp;oni byli hned ještě lepší kamarádi, když si&nbsp;mohli společně zanadávat. Běda, když ji&nbsp;napadlo se&nbsp;proti tomu ozvat. Zpočátku, když jeden hulákal, pomrkávala prosebně na&nbsp;druhého, aby se&nbsp;jí&nbsp;aspoň trochu zastal. Ale nebývalo jí&nbsp;to&nbsp;moc platné. Teď už&nbsp;byla pěkně zticha, hrbila kyprá ramena, protože pochopila, že&nbsp;jim dělá dobře ji&nbsp;popichovat, když je&nbsp;taková kulatá, opravdu jako kulička. Coupeau jí&nbsp;krobiánsky nadával nejsprostšími výrazy. Zato Lantier naopak oplzlosti pečlivě vybíral a&nbsp;bůhvíkde bral všechna ta&nbsp;slova, jaká nikdo neříká a&nbsp;která ji&nbsp;zraňovala ještě víc. Naštěstí si&nbsp;člověk zvykne na&nbsp;všecko; i&nbsp;ty křivdy a&nbsp;ošklivé nadávky po&nbsp;ní&nbsp;nakonec klouzaly jako voda. Přišla dokonce na&nbsp;to, že&nbsp;je&nbsp;lepší, když se&nbsp;oba zlobí, protože když byli dobře naladění, otravovali ji&nbsp;ještě víc, pořád na&nbsp;ní&nbsp;něco chtěli a&nbsp;nenechali ji&nbsp;v&nbsp;klidu vyžehlit ani čepeček. Poroučeli si&nbsp;všelijaké dobroty, tohle měla hodně posolit, tohle zas ne, musela je&nbsp;obskakovat, mazlit se&nbsp;s&nbsp;nimi a&nbsp;jednoho po&nbsp;druhém je&nbsp;balit do&nbsp;vatičky. Na&nbsp;konci týdne už&nbsp;jí&nbsp;z&nbsp;toho šla hlava kolem, byla jako polámaná a&nbsp;v&nbsp;očích měla vytřeštěný výraz. Takováhle robota dovede ženskou vycucat.</span></p>
          <p class="chunk" data-nb-ref-number="51" data-nb-words="270" data-nb-chars="1525"><span class="idea" data-nb-ref-number="51" id="idea51" data-nb-words="270" data-nb-chars="1525">Ano, Coupeau s&nbsp;Lantierem ji&nbsp;vycucávali, to&nbsp;je&nbsp;správný výraz; pálili ji&nbsp;z&nbsp;obou konců, jako se&nbsp;to&nbsp;říká o&nbsp;svíčce. Klempíř ovšem neměl žádné vzdělání, ale zato kloboučník ho&nbsp;měl zas až&nbsp;příliš mnoho, nebo spíš měl vzdělání asi tak, jako mají někteří nečistí lidé bílou košili a&nbsp;špínu pod ní. Jednou v&nbsp;noci se&nbsp;jí&nbsp;zdálo, že&nbsp;stojí na&nbsp;okraji studně; Coupeau ji&nbsp;tam srážel pěstí, kdežto Lantier ji&nbsp;lechtal na&nbsp;zádech, aby tam rychleji skočila. A&nbsp;přesně takový byl teď její život. Byla opravdu v&nbsp;dobré škole, žádný div, že&nbsp;to&nbsp;s&nbsp;ní šlo tak z&nbsp;kopce. Lidé ze&nbsp;čtvrti jí&nbsp;křivdili, když ji&nbsp;vinili, že&nbsp;se&nbsp;tak spouští, protože ona za&nbsp;to&nbsp;své neštěstí nemohla. Když o&nbsp;tom někdy přemýšlela, běhal jí&nbsp;po&nbsp;zádech mráz. Ale pak ji&nbsp;zas napadlo, že&nbsp;ji&nbsp;mohlo potkat ještě něco horšího. Je&nbsp;nakonec lepší mít dva muže než třeba přijít o&nbsp;obě ruce. A&nbsp;vlastní postavení se&nbsp;jí&nbsp;zdálo docela přirozené, takových je&nbsp;přece na&nbsp;sta. O&nbsp;tom, jak si&nbsp;v&nbsp;tom zatuchlém pohodlíčku zvykala, svědčí nejlíp ta&nbsp;okolnost, že&nbsp;neměla v&nbsp;nejmenší nenávisti ani Coupeaua, ani Lantiera. V&nbsp;jednom divadelním kuse viděla kdysi ženu, která nenáviděla svého manžela a&nbsp;otrávila ho&nbsp;kvůli milenci; a&nbsp;Gervaisa se&nbsp;na&nbsp;to&nbsp;divadlo zlobila, protože sama v&nbsp;srdci nic podobného necítila. Copak není rozumnější žít pěkně všichni tři v&nbsp;dobré shodě? Ne, jen žádné takové hlouposti, ty&nbsp;jenom komplikují život, který už&nbsp;beztak není žádný med. Zkrátka, přes všechny dluhy a&nbsp;přes hrozící bídu by&nbsp;se&nbsp;cítila docela klidná a&nbsp;spokojená, jen kdyby ji&nbsp;klempíř s&nbsp;kloboučníkem tolik nesoužili a&nbsp;tolik jí&nbsp;nenadávali.</span></p>
          <p class="chunk" data-nb-ref-number="52" data-nb-words="244" data-nb-chars="1404"><span class="idea" data-nb-ref-number="52" id="idea52" data-nb-words="244" data-nb-chars="1404">Ale naneštěstí s&nbsp;přicházejícím podzimem bylo v&nbsp;domácnosti čím dál tím hůř. Lantier tvrdil, že&nbsp;hubne, a&nbsp;den co&nbsp;den dělal protáhlejší obličeje. Bručel pro každou maličkost a&nbsp;ohrnoval nos nad hrncem s&nbsp;bramborami, takové žrádlo prý on&nbsp;nemůže jíst, má&nbsp;po&nbsp;něm vždycky průjem. Kvůli každé volovině byl teď hned velký rambajs a&nbsp;nakonec svalovali jeden na&nbsp;druhého vinu za&nbsp;to, že&nbsp;žijí v&nbsp;takovémhle srabu. A&nbsp;dalo to&nbsp;sakramentskou práci, než se&nbsp;zas usmířili a&nbsp;zavrtali každý do&nbsp;svého pelechu. Když není co&nbsp;žrát, vlci se&nbsp;perou; tak je&nbsp;to&nbsp;vždycky. Lantier už&nbsp;čuchal ve&nbsp;vzduchu krach; měl vztek, že&nbsp;už&nbsp;je&nbsp;celý dům vyjedený, tak dokonale vymetený, že&nbsp;bude muset co&nbsp;nejdřív sebrat klobouk a&nbsp;jít si&nbsp;hledat pelech a&nbsp;žrádýlko jinam. Tak už&nbsp;si&nbsp;zvykl na&nbsp;tohle teplé místečko, byl tu&nbsp;jako doma, všichni ho&nbsp;tu&nbsp;hýčkali, opravdový ráj; takový už&nbsp;nikde nenajde. Inu, člověk se&nbsp;přece nemůže nacpat až&nbsp;po&nbsp;krk a&nbsp;potom mít ještě plný talíř! Nakonec se&nbsp;měl zlobit na&nbsp;své vlastní břicho, protože vlastně celou domácnost projedl především on. Ale takhle on&nbsp;neuvažoval; měl ukrutný dopal na&nbsp;Coupeauovy, že&nbsp;se&nbsp;za&nbsp;dva roky nechali takhle vyplundrovat. Namouduši, ti&nbsp;Coupeauovi nemají žádnou odpovědnost! Křičel na&nbsp;Gervaisu, že&nbsp;nedovede šetřit. Hrom do&nbsp;toho, co&nbsp;si&nbsp;on&nbsp;teď počne? Přátelé ho&nbsp;nechají v&nbsp;bryndě zrovna teď, když mu&nbsp;má&nbsp;vyjít nádherný kšeft, šest tisíc franků příjmů v&nbsp;továrně, z&nbsp;toho by&nbsp;celá ta&nbsp;jejich rodinka mohla žít v&nbsp;přepychu!</span></p>
          <p class="chunk" data-nb-ref-number="53" data-nb-words="545" data-nb-chars="3050"><span class="idea" data-nb-ref-number="53" id="idea53" data-nb-words="545" data-nb-chars="3050">Jednou v&nbsp;prosinci šli bez večeře spát. V&nbsp;celé domácnosti už&nbsp;nebyl ani šesták. Lantier byl teď celý den nabručený, ráno brzo odcházel a&nbsp;coural se&nbsp;po&nbsp;ulicích, aby si&nbsp;našel nějaké nové teplé místečko, kde by&nbsp;mu&nbsp;kuchyňská vůně znovu rozveselila tvář. Postával teď celé hodiny v&nbsp;krámě u&nbsp;kamínek a&nbsp;přemýšlel. Pak najednou začal projevovat velkou náklonnost k&nbsp;Poissonovým. Nedobíral si&nbsp;už&nbsp;strážníka a&nbsp;neříkal mu&nbsp;„Badinguete“, ba&nbsp;dokonce připouštěl, že&nbsp;ten císař je&nbsp;možná docela správný chlapík. Zvlášť si&nbsp;vážil Virgínie, je&nbsp;prý to&nbsp;taková rozvážná ženská a&nbsp;dovede si&nbsp;v&nbsp;domácnosti poradit. Bylo to&nbsp;nad slunce jasné, šmajchloval si&nbsp;je. Dalo by&nbsp;se&nbsp;dokonce soudit, že&nbsp;k&nbsp;nim chce přijít na&nbsp;stravu a&nbsp;na byt. Ale Lantier byl vykutálený chytrák a&nbsp;měl za&nbsp;lubem něco jiného. Virgínie se&nbsp;mu&nbsp;jednou svěřila, že&nbsp;by&nbsp;se&nbsp;ráda zařídila v&nbsp;nějaké branži na&nbsp;vlastní pěst; od&nbsp;té&nbsp;doby se&nbsp;kolem ní&nbsp;točil a&nbsp;prohlašoval, že&nbsp;je&nbsp;to&nbsp;báječný nápad. Ona, ona je&nbsp;pro obchod jako stvořená; dobře stavěná a&nbsp;přívětivá, dovede se&nbsp;ohánět. Ó, ta&nbsp;si&nbsp;vydělá, kolik bude chtít! A&nbsp;když má&nbsp;peníze, to&nbsp;dědictví po&nbsp;tetě, už&nbsp;dávno doma připravené, má&nbsp;úplně recht, že&nbsp;chce hodit přes hlavu těch pár šatů, co&nbsp;za&nbsp;rok spíchne, a&nbsp;pustit se&nbsp;do&nbsp;obchodování. Uváděl jí&nbsp;za&nbsp;příklad lidi, kteří si&nbsp;zrovna teď nahrabávají veliké jmění, třeba ta&nbsp;zelinářka na&nbsp;rohu anebo prodavačka hrnců na&nbsp;bulváru; protože teď je&nbsp;na&nbsp;to&nbsp;nejlepší doba, prodá se&nbsp;všechno, i&nbsp;smetí z&nbsp;pultu. Ale Virgínie si&nbsp;to&nbsp;ještě rozmýšlela; hledá prý nějaký krám, ráda by&nbsp;zůstala ve&nbsp;čtvrti. Tu&nbsp;ji&nbsp;Lantier odvedl do&nbsp;ústraní a&nbsp;tam s&nbsp;ní deset minut o&nbsp;něčem šeptal. Zdálo se, jako by&nbsp;ji&nbsp;přemlouval k&nbsp;něčemu, co&nbsp;ona nechce; nakonec už&nbsp;neodporovala a&nbsp;vypadalo to, jako by&nbsp;mu&nbsp;dávala plnou moc, aby tedy jednal. Jako by&nbsp;teď měli mezi sebou nějaké tajemství; mrkali na&nbsp;sebe a&nbsp;občas něco spěšně zašeptali, jako kdyby spolu potají něco pekli; tu&nbsp;a&nbsp;tam se&nbsp;prozradili i&nbsp;stiskem ruky. Od&nbsp;té&nbsp;doby se&nbsp;kloboučník, když jedl ten svůj suchý chléb, díval na&nbsp;Coupeauovy poťouchlým pohledem, řečí měl zas jako vody a&nbsp;kázal jim celé litanie, až&nbsp;z&nbsp;toho uši brněly. Celý den slyšela Gervaisa jen o&nbsp;samé bídě, kterou před ní&nbsp;teď ochotně rozmazával. Nemluví kvůli sobě, chraň bůh! Třel by&nbsp;se&nbsp;svými přáteli bídu třeba celý život. Jenomže opatrnost káže, aby si&nbsp;včas uvědomili, v&nbsp;jaké jsou situaci. Mají už&nbsp;ve&nbsp;čtvrti přinejmenším pět set franků dluhů, u&nbsp;pekaře, uhlíře, hokynáře a&nbsp;kde všude jinde. K&nbsp;tomu už&nbsp;dluhují činži za&nbsp;dva kvartály, to&nbsp;je&nbsp;dalších dvě stě padesát franků, a&nbsp;pan Marescot, domácí, už&nbsp;dokonce mluví o&nbsp;tom, že&nbsp;je&nbsp;vyhodí, jestli mu&nbsp;do&nbsp;prvního ledna nezaplatí. Jinak už&nbsp;zastavárna všechno spolkla, tam už&nbsp;by&nbsp;se&nbsp;nedal odnést ani starý krám za&nbsp;tři franky, tak dokonale už&nbsp;je&nbsp;celý byt vymetený; zůstaly tu&nbsp;jen hřebíky ve&nbsp;zdech, a&nbsp;těch je&nbsp;za&nbsp;tři pěťáky kilo. Gervaise se&nbsp;z&nbsp;těch počtů točila hlava, byla z&nbsp;nich bezradná, obyčejně se&nbsp;rozčilovala a&nbsp;tloukla pěstí do&nbsp;stolu anebo se&nbsp;nakonec rozbrečela jako nemluvně. Jednou večer se&nbsp;dala do&nbsp;křiku: „Já odtud zítra uteču…! To&nbsp;radši strčím klíč pod dveře a&nbsp;budu spát na&nbsp;chodníku, než abych dál žila v&nbsp;takovýchhle úzkostech!“</span></p>
          <p class="chunk" data-nb-ref-number="54" data-nb-words="22" data-nb-chars="146"><span class="idea" data-nb-ref-number="54" id="idea54" data-nb-words="22" data-nb-chars="146">„Rozumnější by&nbsp;bylo,“ nadhodil Lantier potměšile, „krám někomu propustit, možná že&nbsp;by&nbsp;se&nbsp;někdo našel… Až&nbsp;se&nbsp;oba rozhodnete doopravdy krám pustit…“</span></p>
          <p class="chunk" data-nb-ref-number="55" data-nb-words="16" data-nb-chars="85"><span class="idea" data-nb-ref-number="55" id="idea55" data-nb-words="16" data-nb-chars="85">Skočila mu&nbsp;do&nbsp;řeči ještě prudčeji: „Ale hned, třeba hned! Bože, to&nbsp;by&nbsp;se&nbsp;mi&nbsp;ulevilo!“</span></p>
          <p class="chunk" data-nb-ref-number="56" data-nb-words="86" data-nb-chars="497"><span class="idea" data-nb-ref-number="56" id="idea56" data-nb-words="86" data-nb-chars="497">Tu&nbsp;ukázal kloboučník, že&nbsp;má&nbsp;praktický smysl. Kdyby prý krám někomu propustili, nový nájemník by&nbsp;se&nbsp;jistě uvolil zaplatit dlužnou činži. Odvážil se&nbsp;dokonce zmínit o&nbsp;Poissonových a&nbsp;připomněl, že&nbsp;Virgínie hledá krám; možná že&nbsp;by&nbsp;se&nbsp;jí&nbsp;tenhle hodil. Vzpomíná si, jak jednou říkala, že&nbsp;by&nbsp;právě takovýhle chtěla. Ale jak slyšela pradlena o&nbsp;Virgínii, v&nbsp;tu ránu zchladla. Však se&nbsp;ještě uvidí; to&nbsp;se&nbsp;v&nbsp;zlosti snadno řekne, vykašlat se&nbsp;na&nbsp;byt, ale ono to&nbsp;není tak jednoduché, když o&nbsp;tom pak člověk uvažuje.</span></p>
          <p class="chunk" data-nb-ref-number="57" data-nb-words="318" data-nb-chars="1824"><span class="idea" data-nb-ref-number="57" id="idea57" data-nb-words="318" data-nb-chars="1824">Následující dny opakoval Lantier všechny svoje litanie nadarmo, Gervaisa jen odpovídala, že&nbsp;už&nbsp;na&nbsp;tom byla v&nbsp;životě ještě hůř a&nbsp;že se&nbsp;z&nbsp;toho vždycky nějak dostala. Co&nbsp;by&nbsp;tím získala, kdyby už&nbsp;neměla krám? Čím by&nbsp;si&nbsp;vydělala na&nbsp;chleba? Naopak, přijme znovu nějaké dělnice a&nbsp;získá si&nbsp;nové zákazníky. Říkala to&nbsp;jen tak, aby se&nbsp;nějak bránila pravdivým vývodům kloboučníkovým, který jí&nbsp;dokazoval, že&nbsp;už&nbsp;je&nbsp;na&nbsp;lopatkách, docela v&nbsp;koncích, a&nbsp;že už&nbsp;nemá nejmenší naději se&nbsp;z&nbsp;těch dluhů dostat. Přitom však před ní&nbsp;nerozvážně znovu vyslovil Virgíniino jméno, takže se&nbsp;Gervaisa zuřivě zatvrdila. Ne, ne, nikdy! Odjakživa měla pochybnosti o&nbsp;její upřímnosti; a&nbsp;teď chce Virgínie krám jen proto, aby ji&nbsp;pokořila. Přenechala by&nbsp;krám třeba první ženské, kterou by&nbsp;potkala na&nbsp;ulici, ale téhle licoměrné potvoře to&nbsp;k&nbsp;vůli neudělá, beztak už&nbsp;celá léta čeká na&nbsp;to, až&nbsp;se&nbsp;ona položí. Ach, teď už&nbsp;tomu všemu rozumí! Teď už&nbsp;chápe, proč té&nbsp;dorotě svítily v&nbsp;kočičích očích ty&nbsp;žluté ohníčky! Ano, Virgínie pořád nemůže zapomenout na&nbsp;ten nářez v&nbsp;prádelně a&nbsp;potají se&nbsp;užírá touhou po&nbsp;pomstě. Tak ať&nbsp;si&nbsp;teda ten výprask radši schová za&nbsp;rámeček, jestli nechce dostat ještě jeden! A&nbsp;dočká se&nbsp;ho&nbsp;možná brzo, ať&nbsp;už&nbsp;si&nbsp;připraví zadek! Lantier se&nbsp;při tom přívalu zlostných slov pokoušel nejdřív Gervaisu usadit; vynadal jí, že&nbsp;je&nbsp;pitomá káča, jedovatá drbna a&nbsp;paličatá náfuka; dopálil se&nbsp;tak, že&nbsp;se&nbsp;pustil i&nbsp;do Coupeaua, že&nbsp;prý je&nbsp;bačkora, když nedokáže přimět ženu, aby měla náležitou úctu před jeho přítelem. A&nbsp;pak viděl, že&nbsp;by&nbsp;hněv mohl všechno pokazit, a&nbsp;začal se&nbsp;dušovat, že&nbsp;už&nbsp;se&nbsp;jakživ nebude starat o&nbsp;cizí záležitosti, když se&nbsp;za&nbsp;to&nbsp;dočká jen takové odměny. A&nbsp;zdálo se&nbsp;opravdu, jako by&nbsp;to&nbsp;postoupení krámu pustil z&nbsp;hlavy; ve&nbsp;skutečnosti však jenom číhal, až&nbsp;se&nbsp;naskytne vhodná příležitost o&nbsp;tom znovu promluvit a&nbsp;přimět konečně pradlenu k&nbsp;rozhodnutí.</span></p>
          <p class="chunk" data-nb-ref-number="58" data-nb-words="236" data-nb-chars="1265"><span class="idea" data-nb-ref-number="58" id="idea58" data-nb-words="236" data-nb-chars="1265">Přišel leden, počasí pod psa, vlhko a&nbsp;zima. Matka Coupeauová už&nbsp;zas celý prosinec kašlala a&nbsp;dusila se, a&nbsp;teď si&nbsp;musela po&nbsp;Třech králích lehnout do&nbsp;postele. Byl už&nbsp;to&nbsp;její úděl, každou zimu na&nbsp;to&nbsp;čekala. Ale letos kolem ní&nbsp;všichni říkali, že&nbsp;už&nbsp;z&nbsp;pokojíčku nevyleze, leda nohama napřed. Chroptěla opravdu tak ošklivě, že&nbsp;už&nbsp;to&nbsp;zavánělo krchovem, i&nbsp;když byla tak tlustá a&nbsp;tělnatá; jedno oko už&nbsp;měla ochrnuté a&nbsp;polovičku obličeje zkroucenou. Mladí jí&nbsp;jistě nechtěli pomoci do&nbsp;hrobu; jenomže táhlo už&nbsp;se&nbsp;to&nbsp;s&nbsp;ní tak dlouho a&nbsp;ona byla tak na&nbsp;obtíž, že&nbsp;si&nbsp;všichni přáli, aby už&nbsp;umřela, protože by&nbsp;to&nbsp;byla úleva pro všechny. I&nbsp;jí by&nbsp;tak bylo líp, nakonec své už&nbsp;si&nbsp;užila, ne? A&nbsp;když má&nbsp;člověk všechno za&nbsp;sebou, nemusí mu&nbsp;to&nbsp;být líto. Lékař, kterého zavolali, už&nbsp;podruhé ani nepřišel. Dávali jí&nbsp;pít bylinkový čaj, jen tak aby se&nbsp;neřeklo, že&nbsp;se&nbsp;o&nbsp;ni vůbec nikdo nestará. A&nbsp;každou hodinu se&nbsp;chodili dívat, jestli už&nbsp;neumřela. Nemohla už&nbsp;ani mluvit, jak se&nbsp;dusila; ale jediným zdravým okem, živým a&nbsp;jasným, se&nbsp;na&nbsp;každého upřeně dívala. A&nbsp;v&nbsp;tom jediném oku se&nbsp;toho zračilo mnoho; lítost nad zašlým mládím, smutek z&nbsp;toho, že&nbsp;už&nbsp;by&nbsp;se&nbsp;jí&nbsp;rodina tak ráda zbavila, a&nbsp;zlost na&nbsp;tu&nbsp;zkaženou Nanu, která se&nbsp;už&nbsp;v&nbsp;noci vůbec neostýchala a&nbsp;chodila se&nbsp;jen v&nbsp;košili dívat zasklenými dveřmi.</span></p>
          <p class="chunk" data-nb-ref-number="59" data-nb-words="219" data-nb-chars="1319"><span class="idea" data-nb-ref-number="59" id="idea59" data-nb-words="219" data-nb-chars="1319">Jednou v&nbsp;pondělí přišel Coupeau večer zas zřízený pod obraz. Od&nbsp;té&nbsp;doby, co&nbsp;to&nbsp;s&nbsp;matkou bylo tak zlé, žil ustavičně v&nbsp;rozteskněné náladě. Když si&nbsp;lehl a&nbsp;začal chrápat jako pařez, Gervaisa ještě chvíli chodila po&nbsp;bytě. Každou noc trávila vždycky nějaký čas u&nbsp;lože matky Coupeauové. Ostatně Nana byla velmi statečná, spala pořád s&nbsp;babičkou v&nbsp;pokoji a&nbsp;říkala, že&nbsp;je&nbsp;všechny zavolá, kdyby slyšela, že&nbsp;umírá. Tu&nbsp;noc Nana tvrdě spala a&nbsp;i nemocná, zdálo se, klidně podřimovala; a&nbsp;tak Gervaisa nakonec povolila Lantierovi, který ji&nbsp;volal k&nbsp;sobě do&nbsp;pokoje, aby si&nbsp;přišla trochu odpočinout. Nechali jen hořet svíčku na&nbsp;zemi za&nbsp;skříní. Ale asi ve&nbsp;tři hodiny Gervaisa najednou vyskočila z&nbsp;postele; celá se&nbsp;třásla a&nbsp;svírala ji&nbsp;jakási úzkost. Zdálo se&nbsp;jí, jako by&nbsp;ji&nbsp;byl ovanul studený dech. Protože svíčka už&nbsp;dohořela, uvázala si&nbsp;spodničku potmě, celá vyděšená, v&nbsp;horečném chvatu. Několikrát vrazila do&nbsp;nábytku a&nbsp;až teprve v&nbsp;pokojíku se&nbsp;jí&nbsp;podařilo rozsvítit malou lampičku. Do&nbsp;tíživého nočního ticha se&nbsp;ozývaly jen dva hluboké tóny klempířova pravidelného chrápání. Nana ležela na&nbsp;zádech a&nbsp;tiše oddechovala napuchlými rty. Gervaisa stáhla trochu lampu, za&nbsp;níž tančily veliké stíny, a&nbsp;posvítila mamince Coupeauové do&nbsp;obličeje. Uviděla, že&nbsp;je&nbsp;bílá jako stěna, hlavu má&nbsp;stočenou k&nbsp;rameni a&nbsp;oči otevřené. Maminka Coupeauová byla mrtvá.</span></p>
          <p class="chunk" data-nb-ref-number="60" data-nb-words="59" data-nb-chars="348"><span class="idea" data-nb-ref-number="60" id="idea60" data-nb-words="59" data-nb-chars="348">Tiše, bez jediného výkřiku a&nbsp;nesmírně opatrně se&nbsp;Gervaisa, strnulá hrůzou, vrátila zas do&nbsp;pokoje k&nbsp;Lantierovi. Ten už&nbsp;mezitím zase usnul. Naklonila se&nbsp;nad něj a&nbsp;tiše řekla: „Poslouchej, už&nbsp;je&nbsp;po&nbsp;všem. Je&nbsp;mrtvá.“ Ještě napůl v&nbsp;mrákotách, celý rozespalý, nejdřív zabručel: „Dej mi&nbsp;pokoj a&nbsp;lehni si… Jestli je&nbsp;mrtvá, tak už&nbsp;jí&nbsp;stejně nemůžeme pomoct!“</span></p>
          <p class="chunk" data-nb-ref-number="61" data-nb-words="11" data-nb-chars="51"><span class="idea" data-nb-ref-number="61" id="idea61" data-nb-words="11" data-nb-chars="51">Pak se&nbsp;opřel o&nbsp;loket a&nbsp;zeptal se: „Kolik je&nbsp;hodin?“</span></p>
          <p class="chunk" data-nb-ref-number="62" data-nb-words="1" data-nb-chars="6"><span class="idea" data-nb-ref-number="62" id="idea62" data-nb-words="1" data-nb-chars="6">„Tři.“</span></p>
          <p class="chunk" data-nb-ref-number="63" data-nb-words="14" data-nb-chars="80"><span class="idea" data-nb-ref-number="63" id="idea63" data-nb-words="14" data-nb-chars="80">„Teprve tři? Tak si&nbsp;pojď lehnout. Ještě si&nbsp;něco uženeš… Až&nbsp;se&nbsp;rozední, uvidíme.“</span></p>
          <p class="chunk" data-nb-ref-number="64" data-nb-words="285" data-nb-chars="1615"><span class="idea" data-nb-ref-number="64" id="idea64" data-nb-words="285" data-nb-chars="1615">Ale Gervaisa na&nbsp;něho nedala a&nbsp;začala se&nbsp;oblékat. Lantier se&nbsp;zavrtal pod pokrývku, obrátil se&nbsp;ke&nbsp;zdi a&nbsp;zabručel něco o&nbsp;paličatých ženských. Copak to&nbsp;tak spěchá, oznamovat lidem, že&nbsp;je&nbsp;mrtvý v&nbsp;domě? Takhle v&nbsp;noci to&nbsp;přece není nic příjemného! A&nbsp;měl vztek, že&nbsp;bude mít spánek pokažený truchlivými představami. Když si&nbsp;Gervaisa přenesla do&nbsp;ložnice všechny věci, i&nbsp;sponky do&nbsp;vlasů, sedla si&nbsp;a&nbsp;teď teprve se&nbsp;po&nbsp;libosti rozplakala, když už&nbsp;se&nbsp;nemusela bát, že&nbsp;ji&nbsp;někdo přistihne s&nbsp;kloboučníkem. V&nbsp;hloubi duše měla maminku Coupeauovou docela ráda a&nbsp;měla z&nbsp;toho velký zármutek, i&nbsp;když v&nbsp;první chvíli cítila jen strach a&nbsp;rozmrzelost nad tím, že&nbsp;si&nbsp;na&nbsp;to&nbsp;stará paní nemohla vybrat lepší dobu. Plakala úplně sama a&nbsp;vzlykala nahlas do&nbsp;ticha, ale klempíř nepřestával chrápat; neslyšel vůbec nic; ještě chvíli ho&nbsp;volala a&nbsp;cloumala jím, ale pak se&nbsp;rozhodla, že&nbsp;ho&nbsp;nechá na&nbsp;pokoji, protože by&nbsp;s&nbsp;ním byla jen další starost, kdyby se&nbsp;probudil. Když se&nbsp;zas vrátila k&nbsp;nebožce, zastihla Nanu, jak sedí na&nbsp;posteli a&nbsp;protírá si&nbsp;oči. Holka hned pochopila, co&nbsp;se&nbsp;stalo, a&nbsp;zvědavě jako zkažená uličnice hned natáhla hlavu, aby se&nbsp;na&nbsp;babičku podívala. Neříkala nic, jen se&nbsp;trochu třásla a&nbsp;tvářila se&nbsp;udiveně a&nbsp;spokojeně, že&nbsp;už&nbsp;se&nbsp;dočkala té&nbsp;smrti, na&nbsp;kterou už&nbsp;se&nbsp;dva dny těšila jako na&nbsp;něco ošklivého a&nbsp;zakázaného, nač se&nbsp;děti nemají dívat. A&nbsp;při pohledu na&nbsp;ten bílý obličej, v&nbsp;posledním zápase křečovitě stažený touhou po&nbsp;životě, se&nbsp;jí&nbsp;mladé kočičí zorničky rozšířily a&nbsp;celá páteř jí&nbsp;příjemně strnula, zrovna tak jako když postávala bez hnutí za&nbsp;skleněnými dveřmi a&nbsp;chodila se&nbsp;tam dívat na&nbsp;věci, po&nbsp;kterých takovým usmrkaným holkám nic není.</span></p>
          <p class="chunk" data-nb-ref-number="65" data-nb-words="9" data-nb-chars="60"><span class="idea" data-nb-ref-number="65" id="idea65" data-nb-words="9" data-nb-chars="60">„Tak vstávej!“ řekla jí&nbsp;matka potichu. „Tady nesmíš zůstat.“</span></p>
          <p class="chunk" data-nb-ref-number="66" data-nb-words="61" data-nb-chars="359"><span class="idea" data-nb-ref-number="66" id="idea66" data-nb-words="61" data-nb-chars="359">Nerada se&nbsp;svezla z&nbsp;postele, otočila hlavu a&nbsp;nespouštěla z&nbsp;nebožky oči. Gervaisa byla ve&nbsp;velkých rozpacích, protože nevěděla, kam s&nbsp;dítětem, než se&nbsp;rozední. Rozhodovala se&nbsp;už, že&nbsp;jí&nbsp;řekne, aby se&nbsp;ustrojila, ale vtom za&nbsp;nimi přišel Lantier v&nbsp;kalhotách a&nbsp;s&nbsp;pantoflemi na&nbsp;nohou. Nemohl spát, trochu se&nbsp;za&nbsp;své chování přece jen styděl. Tím se&nbsp;všechno zjednodušilo.</span></p>
          <p class="chunk" data-nb-ref-number="67" data-nb-words="13" data-nb-chars="71"><span class="idea" data-nb-ref-number="67" id="idea67" data-nb-words="13" data-nb-chars="71">„Ať si&nbsp;jde lehnout do&nbsp;mé&nbsp;postele,“ zašeptal, „tam bude mít dost místa.“</span></p>
          <p class="chunk" data-nb-ref-number="68" data-nb-words="93" data-nb-chars="531"><span class="idea" data-nb-ref-number="68" id="idea68" data-nb-words="93" data-nb-chars="531">Nana zvedla k&nbsp;matce a&nbsp;Lantierovi své velké jasné oči a&nbsp;podívala se&nbsp;na&nbsp;ně&nbsp;nevinně jako na&nbsp;Nový rok, když dostává čokoládové bonbony. A&nbsp;nemuseli ji&nbsp;nutit, rozběhla se&nbsp;tam v&nbsp;košili tak rychle, že&nbsp;se&nbsp;bosýma nohama sotva dotýkala podlahy. Vklouzla jako užovka do&nbsp;postele, ještě teplé, zavrtala se&nbsp;pod pokrývku a&nbsp;natáhla se, že&nbsp;pod ní&nbsp;bylo její štíhlé tělíčko sotva znát. Pokaždé, když tam Gervaisa přišla, viděla, jak se&nbsp;jí&nbsp;lesknou oči; byla zticha, ale nespala, ani se&nbsp;nehýbala a&nbsp;byla celá červená, jako by&nbsp;přemýšlela o&nbsp;vážných věcech.</span></p>
          <p class="chunk" data-nb-ref-number="69" data-nb-words="147" data-nb-chars="935"><span class="idea" data-nb-ref-number="69" id="idea69" data-nb-words="147" data-nb-chars="935">Lantier zatím pomohl Gervaise maminku Coupeauovou oblék­nout; a&nbsp;nebyla to&nbsp;snadná práce, protože nebožka byla těžká jako cent. Nikdy by&nbsp;člověk neřekl, že&nbsp;ta&nbsp;babka je&nbsp;takhle tlustá a&nbsp;takhle bílá. Oblékli jí&nbsp;punčochy, bílou spodničku, kazajku a&nbsp;čepeček, zkrátka její nejlepší prádlo. Coupeau chrápal dál, pořád stejné dva tóny, jeden hluboký klesající, druhý vysoký stoupavý. Bylo to&nbsp;jako kostelní hudba, doprovázející sváteční obřady o&nbsp;Velkém pátku. A&nbsp;když nebožku celou ustrojili a&nbsp;položili na&nbsp;čistě povlečenou postel, musel si&nbsp;Lantier nalít sklenici vína, aby se&nbsp;vzpamatoval, protože se&nbsp;mu&nbsp;dělalo špatně od&nbsp;žaludku. Gervaisa hrabala v&nbsp;prádelníku a&nbsp;hledala malý měděný křížek, který si&nbsp;přivezla z&nbsp;Plassansu; ale pak se&nbsp;rozpomněla, že&nbsp;ho&nbsp;maminka Coupeauová asi sama prodala. Zatopili v&nbsp;kamnech. Zbytek noci přečkali na&nbsp;židlích, napůl dřímali a&nbsp;pomalu dopíjeli načatou láhev; byli mrzutí a&nbsp;mračili se&nbsp;jeden na&nbsp;druhého, jako by&nbsp;za&nbsp;to&nbsp;mohl.</span></p>
          <p class="chunk" data-nb-ref-number="70" data-nb-words="176" data-nb-chars="983"><span class="idea" data-nb-ref-number="70" id="idea70" data-nb-words="176" data-nb-chars="983">K&nbsp;sedmé hodině, před rozedněním, se&nbsp;konečně Coupeau probudil. Když se&nbsp;dověděl, co&nbsp;se&nbsp;stalo, v&nbsp;první chvíli ani nezaplakal a&nbsp;jenom něco koktal; měl nějaký dojem, že&nbsp;si&nbsp;z&nbsp;něho dělají legraci. Potom však vyskočil z&nbsp;postele a&nbsp;klesl před mrtvou matkou na&nbsp;kolena; objímal ji, bečel jako tele a&nbsp;ronil tak velké slzy, že&nbsp;smáčel celé prostěradlo jen tím, jak si&nbsp;utíral oči. Gervaisa se&nbsp;také znovu rozvzlykala; mužova bolest ji&nbsp;velmi dojala a&nbsp;rázem ji&nbsp;s&nbsp;ním usmířila. Vždyť on&nbsp;má&nbsp;lepší srdce, než si&nbsp;myslela. Coupeauovo zoufalství bylo smíšené s&nbsp;kocovinou. Vjížděl si&nbsp;rukama do&nbsp;vlasů, jazyk měl zdřevěnělý jako vždycky po&nbsp;flámu, a&nbsp;měl ještě trochu v&nbsp;hlavě, přestože deset hodin spal. A&nbsp;tak naříkal a&nbsp;zatínal pěsti. Ach bože bože, vždyť on&nbsp;měl maminku tak rád, a&nbsp;teď mu&nbsp;odešla. Ach bože, to&nbsp;ho&nbsp;bolí hlava, a&nbsp;tohle mu&nbsp;ještě dodá. Jako by&nbsp;měl na&nbsp;hlavě řeřavé uhlí a&nbsp;teď mu&nbsp;k&nbsp;tomu ještě srdce puká bolestí! Ne, na&nbsp;světě není žádná spravedlnost, když může osud jednoho člověka takhle pronásledovat!</span></p>
          <p class="chunk" data-nb-ref-number="71" data-nb-words="14" data-nb-chars="88"><span class="idea" data-nb-ref-number="71" id="idea71" data-nb-words="14" data-nb-chars="88">„No tak nebreč, kamaráde!“ domlouval mu&nbsp;Lantier a&nbsp;pomáhal mu&nbsp;vstát. „Musíš se&nbsp;vzchopit!“</span></p>
          <p class="chunk" data-nb-ref-number="72" data-nb-words="11" data-nb-chars="58"><span class="idea" data-nb-ref-number="72" id="idea72" data-nb-words="11" data-nb-chars="58">A&nbsp;nalil mu&nbsp;do&nbsp;sklenice vína, ale Coupeau se&nbsp;nechtěl napít.</span></p>
          <p class="chunk" data-nb-ref-number="73" data-nb-words="29" data-nb-chars="155"><span class="idea" data-nb-ref-number="73" id="idea73" data-nb-words="29" data-nb-chars="155">„Já nevím, co&nbsp;mi&nbsp;je. Jako bych měl v&nbsp;krku měď… To&nbsp;ta&nbsp;maminka, jak jsem ji&nbsp;uviděl, hned jsem cítil takovou chuť jako po&nbsp;mědi. Maminko, ježíšmarjá, maminko!“</span></p>
          <p class="chunk" data-nb-ref-number="74" data-nb-words="76" data-nb-chars="463"><span class="idea" data-nb-ref-number="74" id="idea74" data-nb-words="76" data-nb-chars="463">A&nbsp;znovu se&nbsp;rozplakal jako dítě. Potom však přece jen vypil skleničku vína, aby uhasil ten žár, který ho&nbsp;pálil v&nbsp;prsou. Lantier se&nbsp;hleděl brzo vytratit pod záminkou, že&nbsp;to&nbsp;oznámí příbuzným a&nbsp;zajde na&nbsp;úřad ohlásit úmrtí. Potřeboval se&nbsp;trochu provětrat. A&nbsp;tak nepospíchal, pokuřoval cigaretu a&nbsp;vychutnával čerstvý ranní vzdoušek. Cestou od&nbsp;paní Leratové zašel dokonce v&nbsp;Batignolles do&nbsp;cukrárny a&nbsp;dal si&nbsp;tam šálek horkého kafíčka. Hodinu tam zůstal sedět a&nbsp;přemýšlel.</span></p>
          <p class="chunk" data-nb-ref-number="75" data-nb-words="231" data-nb-chars="1388"><span class="idea" data-nb-ref-number="75" id="idea75" data-nb-words="231" data-nb-chars="1388">Mezitím se&nbsp;už&nbsp;od&nbsp;devíti hodin začalo v&nbsp;krámě za&nbsp;zavřenými okenicemi scházet příbuzenstvo. Lorilleux ani nezaplakal. Ostatně má&nbsp;prý nějakou práci, která moc pospíchá, a&nbsp;tak jen chvíli postál s&nbsp;okázale truchlivou tváří a&nbsp;hned se&nbsp;zas vrátil do&nbsp;dílny. Paní Lorilleuxová s&nbsp;paní Leratovou objímaly Coupeauovy a&nbsp;utíraly si&nbsp;oči, v&nbsp;nichž se&nbsp;jim leskly drobounké slzy. Ale sotva se&nbsp;Lorilleuxová rozhlédla trochu kolem mrtvé, spustila hned křik, co&nbsp;je&nbsp;to&nbsp;za&nbsp;rozum, nechat u&nbsp;nebožky rozsvícenou lampu, to&nbsp;prý se&nbsp;nikdy nedělá, vždycky musí hořet svíčka. A&nbsp;tak poslali Nanu pro celý balíček velkých svíček. Jo, tahle pajda, ta&nbsp;by&nbsp;vás pěkně upravila, kdybyste u&nbsp;ní umřeli! Vesnická nána, ani neví, jak se&nbsp;zachází s&nbsp;nebožtíkem! Copak ještě nikoho v&nbsp;životě nepochovávala? Paní Leratová musela zajít k&nbsp;sousedkám a&nbsp;vypůjčit si&nbsp;tam křížek. A&nbsp;přinesla velikánský černý dřevěný kříž, na&nbsp;němž byl přibitý Kristus z&nbsp;omalovaného kartonu; přikryl mamince Coupeauové celou hruď a&nbsp;vypadalo to, jako by&nbsp;ji&nbsp;svou tíhou drtil. Potom sháněli svěcenou vodu. Ale nikdo ji&nbsp;neměl, a&nbsp;tak pro ni&nbsp;zas Nana musela běžet až&nbsp;do&nbsp;kostela; přinesla jí&nbsp;celou láhev. Obratem ruky dostal pokojík docela jiný vzhled. Na&nbsp;malém stolku hořela svíce, vedle ní&nbsp;stála sklenice se&nbsp;svěcenou vodou a&nbsp;v&nbsp;ní větvička zimostrázu. Teď když někdo přijde, bude aspoň všechno, jak náleží. A&nbsp;rozestavili v&nbsp;krámě židle do&nbsp;kruhu, aby mohli přijímat návštěvy.</span></p>
          <p class="chunk" data-nb-ref-number="76" data-nb-words="11" data-nb-chars="66"><span class="idea" data-nb-ref-number="76" id="idea76" data-nb-words="11" data-nb-chars="66">Lantier se&nbsp;vrátil až&nbsp;v&nbsp;jedenáct, informoval se&nbsp;v&nbsp;pohřebním ústavu.</span></p>
          <p class="chunk" data-nb-ref-number="77" data-nb-words="25" data-nb-chars="141"><span class="idea" data-nb-ref-number="77" id="idea77" data-nb-words="25" data-nb-chars="141">„Máry stojí dvanáct franků. Jestli chcete mši, stojí to&nbsp;o&nbsp;deset franků víc. A&nbsp;potom pohřební vůz, ten se&nbsp;platí podle toho, jak je&nbsp;vyzdobený.“</span></p>
          <p class="chunk" data-nb-ref-number="78" data-nb-words="22" data-nb-chars="152"><span class="idea" data-nb-ref-number="78" id="idea78" data-nb-words="22" data-nb-chars="152">„Ale to&nbsp;je&nbsp;přece zbytečné!“ zašeptala udiveně paní Lorilleuxová a&nbsp;zvedla polekaně hlavu. „Maminku už&nbsp;tím nevzkřísíme, ne? Každý podle svých prostředků!“</span></p>
          <p class="chunk" data-nb-ref-number="79" data-nb-words="33" data-nb-chars="194"><span class="idea" data-nb-ref-number="79" id="idea79" data-nb-words="33" data-nb-chars="194">„Samozřejmě, já&nbsp;si&nbsp;to&nbsp;také myslím,“ odpověděl kloboučník. „Vyptal jsem se&nbsp;jen na&nbsp;všechno, abyste se&nbsp;podle toho mohli zařídit… Řekněte sami, jak si&nbsp;to&nbsp;přejete, a&nbsp;hned po&nbsp;obědě to&nbsp;půjdu objednat.“</span></p>
          <p class="chunk" data-nb-ref-number="80" data-nb-words="74" data-nb-chars="470"><span class="idea" data-nb-ref-number="80" id="idea80" data-nb-words="74" data-nb-chars="470">Rozhodli se&nbsp;potichu v&nbsp;přítmí krámu, osvětleného jen štěrbinami v&nbsp;okenicích. Dveře do&nbsp;pokojíku zůstaly dokořán otevřené a&nbsp;tím velkým zejícím otvorem doléhalo do&nbsp;krámu tíživé ticho smrti. Ze&nbsp;dvora se&nbsp;ozýval dětský smích, v&nbsp;bledém zimním slunci se&nbsp;tam malé žabky točily do&nbsp;kolečka. Najednou bylo slyšet Nanu; utekla od&nbsp;Bochových, kam ji&nbsp;poslali. Komandovala děvčata pronikavým hlasem a&nbsp;dupala podpatky o&nbsp;dlažbu; do&nbsp;toho bylo slyšet písničku, jako když štěbetá hejno vrabců:</span></p>
        </section>
        <section>
          <p class="chunk" data-nb-ref-number="81" data-nb-words="19" data-nb-chars="113"><span class="idea" data-nb-ref-number="81" id="idea81" data-nb-words="4" data-nb-chars="20">Ten náš malý oslíček<br></span>
            <span class="idea" data-nb-ref-number="82" id="idea82" data-nb-words="3" data-nb-chars="19">má&nbsp;bolavou nožičku,<br></span>
            <span class="idea" data-nb-ref-number="83" id="idea83" data-nb-words="2" data-nb-chars="16">panímáma poslala<br></span>
            <span class="idea" data-nb-ref-number="84" id="idea84" data-nb-words="4" data-nb-chars="21">do&nbsp;města pro mastičku<br></span>
            <span class="idea" data-nb-ref-number="85" id="idea85" data-nb-words="3" data-nb-chars="19">a&nbsp;botičky, tralala,<br></span>
            <span class="idea" data-nb-ref-number="86" id="idea86" data-nb-words="3" data-nb-chars="18">a&nbsp;botičky červený.</span>
          </p>
        </section>
        <section>
          <p class="chunk" data-nb-ref-number="82" data-nb-words="53" data-nb-chars="286"><span class="idea" data-nb-ref-number="87" id="idea87" data-nb-words="53" data-nb-chars="286">Gervaisa, když se&nbsp;jí&nbsp;zeptali na&nbsp;mínění, chvíli mlčela a&nbsp;pak řekla: „Nejsme bohatí, to&nbsp;se&nbsp;ví; ale chceme se&nbsp;přece jen zachovat, jak se&nbsp;sluší… I&nbsp;když nám maminka nic nenechala, to&nbsp;přece ještě není důvod, abychom ji&nbsp;zahrabali do&nbsp;země jako psa… Ne, musí mít mši a&nbsp;slušný pohřební vůz taky…“</span></p>
          <p class="chunk" data-nb-ref-number="83" data-nb-words="104" data-nb-chars="594"><span class="idea" data-nb-ref-number="88" id="idea88" data-nb-words="104" data-nb-chars="594">„A&nbsp;kdopak to&nbsp;zaplatí?“ vyjela prudce paní Lorilleuxová. „My ne, zas jsme minulý týden přišli o&nbsp;peníze. A&nbsp;vy taky ne, vy&nbsp;jste úplně bez peněz… Aspoň vidíte, kam vás to&nbsp;přivedlo, chtít pořád dělat před lidmi flanc!“ Když se&nbsp;zeptali Coupeaua, ten jen něco zamumlal, mávl rukou, že&nbsp;je&nbsp;mu&nbsp;to&nbsp;úplně fuk, a&nbsp;hned zas na&nbsp;židli usnul. Paní Leratová řekla, že&nbsp;svůj díl zaplatí. Souhlasila s&nbsp;Gervaisou, musí se&nbsp;přece zachovat slušnost. A&nbsp;tak to&nbsp;obě na&nbsp;kousku papíru spočítaly; všeho všudy by&nbsp;to&nbsp;vyšlo na&nbsp;devadesát franků, protože se&nbsp;po&nbsp;dlouhém dohadování rozhodly pro pohřební vůz s&nbsp;úzkým ozdobným závěsem.</span></p>
          <p class="chunk" data-nb-ref-number="84" data-nb-words="12" data-nb-chars="82"><span class="idea" data-nb-ref-number="89" id="idea89" data-nb-words="12" data-nb-chars="82">„Jsme tři,“ usoudila pradlena, „dáme každý třicet franků. To&nbsp;nás nikoho nezabije.“</span></p>
          <p class="chunk" data-nb-ref-number="85" data-nb-words="85" data-nb-chars="442"><span class="idea" data-nb-ref-number="90" id="idea90" data-nb-words="85" data-nb-chars="442">Ale paní Lorilleuxová rozzuřeně vyletěla: „To teda ne! Já&nbsp;nic nedám! Já&nbsp;ne…! Ne&nbsp;že&nbsp;by&nbsp;mi&nbsp;šlo o&nbsp;těch třicet franků. Dala bych třeba sto tisíc, kdybych je&nbsp;měla a&nbsp;kdyby mohly maminku vzkřísit k&nbsp;životu… Ale nemám ráda naparování. Vy&nbsp;máte krám a&nbsp;jde vám jen o&nbsp;to, jak se&nbsp;před celou čtvrtí ukázat. Ale my&nbsp;s&nbsp;tím nechceme nic mít. My&nbsp;na&nbsp;takové vytírání očí nejsme… Dělejte si, co&nbsp;chcete. Dejte si&nbsp;na&nbsp;pohřební vůz třeba chocholy, když se&nbsp;vám to&nbsp;líbí!“</span></p>
          <p class="chunk" data-nb-ref-number="86" data-nb-words="130" data-nb-chars="746"><span class="idea" data-nb-ref-number="91" id="idea91" data-nb-words="130" data-nb-chars="746">„Však my&nbsp;od&nbsp;vás nic nechceme!“ odsekla jí&nbsp;nakonec Gervaisa. „I&nbsp;kdybych se&nbsp;měla třeba sama prodat, udělám to; aspoň si&nbsp;nebudu muset nikdy nic vyčítat. Živila jsem maminku bez vaší pomoci, a&nbsp;tak ji&nbsp;bez vás taky pochovám… Už&nbsp;jednou jsem vám řekla, co&nbsp;si&nbsp;myslím: seberu i&nbsp;opuštěnou kočku, a&nbsp;tak se&nbsp;o&nbsp;vaši matku postarám taky!“ Nato se&nbsp;paní Lorilleuxová dala do&nbsp;breku a&nbsp;Lantier ji&nbsp;musel zdržovat, aby neodešla. Rozepře byla tak hlučná, že&nbsp;je&nbsp;paní Leratová musela rázně okřiknout, potom zašla potichu vedle do&nbsp;pokojíku a&nbsp;tam se&nbsp;pohoršeně a&nbsp;vylekaně podívala na&nbsp;nebožku, jako by&nbsp;se&nbsp;bála, že&nbsp;se&nbsp;snad stará paní probudila a&nbsp;poslouchá, jak se&nbsp;kvůli ní&nbsp;vedle hádají. Vtom se&nbsp;ze&nbsp;dvora znovu ozval Nanin pronikavý hlásek, překřikující ostatní tančící děvčata:</span></p>
        </section>
        <section>
          <p class="chunk" data-nb-ref-number="87" data-nb-words="19" data-nb-chars="118"><span class="idea" data-nb-ref-number="92" id="idea92" data-nb-words="4" data-nb-chars="20">Ten náš malý oslíček<br></span>
            <span class="idea" data-nb-ref-number="93" id="idea93" data-nb-words="3" data-nb-chars="18">má&nbsp;bolavý pupíček,<br></span>
            <span class="idea" data-nb-ref-number="94" id="idea94" data-nb-words="2" data-nb-chars="16">panímáma poslala<br></span>
            <span class="idea" data-nb-ref-number="95" id="idea95" data-nb-words="4" data-nb-chars="23">do&nbsp;města pro flastříček<br></span>
            <span class="idea" data-nb-ref-number="96" id="idea96" data-nb-words="3" data-nb-chars="21">a&nbsp;střevíčky, tralala,<br></span>
            <span class="idea" data-nb-ref-number="97" id="idea97" data-nb-words="3" data-nb-chars="20">a&nbsp;střevíčky červený.</span>
          </p>
        </section>
        <section>
          <p class="chunk" data-nb-ref-number="88" data-nb-words="40" data-nb-chars="239"><span class="idea" data-nb-ref-number="98" id="idea98" data-nb-words="40" data-nb-chars="239">„Panebože, ty&nbsp;děti mi&nbsp;lezou na&nbsp;nervy s&nbsp;tím zpíváním!“ řekla Lantierovi Gervaisa, která se&nbsp;celá třásla a&nbsp;neměla daleko do&nbsp;pláče samým rozčilením a&nbsp;zármutkem. „Okřikněte je&nbsp;a&nbsp;odveďte Nanu zpátky k&nbsp;domovnici, i&nbsp;kdybyste jí&nbsp;měl někam nakopat!“</span></p>
          <p class="chunk" data-nb-ref-number="89" data-nb-words="321" data-nb-chars="1954"><span class="idea" data-nb-ref-number="99" id="idea99" data-nb-words="321" data-nb-chars="1954">Paní Leratová s&nbsp;paní Lorilleuxovou odešly na&nbsp;oběd a&nbsp;slíbily, že&nbsp;pak zase přijdou. Coupeauovi zasedli ke&nbsp;stolu a&nbsp;pojedli trochu uzenin, ale neměli ani hlad a&nbsp;báli se&nbsp;zacinkat vidličkou. Byli mrzutí a&nbsp;jako zpitomělí z&nbsp;té chuděrky maminky Coupeauové, která jako by&nbsp;jim tu&nbsp;všude po&nbsp;celém bytě překážela. Jejich život byl celý vyšinutý z&nbsp;kolejí. V&nbsp;prvních chvílích chodili bezradně sem a&nbsp;tam, nemohli nic najít, byli celí rozlámaní jako po&nbsp;flámu. Lantier se&nbsp;hned zase vytratil, že&nbsp;půjde do&nbsp;pohřebního ústavu, a&nbsp;odnesl s&nbsp;sebou třicet franků od&nbsp;paní Leratové a&nbsp;šedesát franků, které si&nbsp;Gervaisa běžela vypůjčit od&nbsp;Goujeta, prostovlasá, jako šílená. Odpoledne přišlo několik návštěv, sousedky, užírající se&nbsp;zvědavostí; hned ve&nbsp;dveřích vzdychaly a&nbsp;kroutily uplakanýma očima, pak vešly do&nbsp;pokojíku, podívaly se&nbsp;na&nbsp;mrtvou, pokřižovaly se&nbsp;a&nbsp;pokropily nebožku větvičkou zimostrázu, namočenou ve&nbsp;svěcené vodě. Potom se&nbsp;usadily v&nbsp;krámě, mluvily donekonečna o&nbsp;drahé zesnulé a&nbsp;neúnavně opakovaly dokola stejné věty celé dlouhé hodiny. Slečna Remanjouová si&nbsp;všimla, že&nbsp;jí&nbsp;zůstalo pravé oko otevřené, paní Gaudronová zas ustavičně tvrdila, jakou měla babička na&nbsp;svůj věk ještě krásnou pleť, a&nbsp;paní Fauconnierová se&nbsp;nemohla vynadivit, vždyť prý ji&nbsp;ještě před třemi dny viděla, jak si&nbsp;pochutnává na&nbsp;kafíčku. Ba, ba, každého to&nbsp;může potkat, člověk neví dne ani hodiny. Kvečeřu už&nbsp;toho všeho začínali mít Coupeauovi dost. Je&nbsp;to&nbsp;pro rodinu příliš velká strast, mít nebožtíka tak dlouho v&nbsp;domě. Vláda by&nbsp;na&nbsp;to&nbsp;měla vydat nějaký jiný zákon. Ještě celý večer, celou noc a&nbsp;celé odpoledne, to&nbsp;snad ani nebude mít konce. Když už&nbsp;člověk ani nemůže plakat, zármutek se&nbsp;obrátí v&nbsp;zlost a&nbsp;nakonec by&nbsp;se&nbsp;člověk choval i&nbsp;nezdvořile. Chladná maminka Coupeauová, ležící mlčky vzadu v&nbsp;úzkém pokojíku, se&nbsp;čím dál tím víc roztahovala po&nbsp;bytě a&nbsp;stávala se&nbsp;z&nbsp;ní tíha, dusící celou rodinu. A&nbsp;domácnost se&nbsp;vzdor tomu plahočila dál za&nbsp;svými každodenními starostmi a&nbsp;poznenáhlu ztrácela k&nbsp;nebožce úctu.</span></p>
          <p class="chunk" data-nb-ref-number="90" data-nb-words="24" data-nb-chars="149"><span class="idea" data-nb-ref-number="100" id="idea100" data-nb-words="24" data-nb-chars="149">„Sníte si&nbsp;k&nbsp;večeři něco s&nbsp;námi,“ řekla Gervaisa paní Leratové a&nbsp;paní Lorilleuxové, když zase přišly. „Je nám příliš smutno, musíme zůstat pohromadě.“</span></p>
          <p class="chunk" data-nb-ref-number="91" data-nb-words="126" data-nb-chars="783"><span class="idea" data-nb-ref-number="101" id="idea101" data-nb-words="126" data-nb-chars="783">Prostřeli na&nbsp;žehlicí stůl. Každý si&nbsp;při pohledu na&nbsp;talíře vzpomněl, jaké se&nbsp;tu&nbsp;kdysi pořádaly žranice. Lantier se&nbsp;mezitím vrátil a&nbsp;i&nbsp;Lorilleux přišel dolů. Paštikář přinesl právě velkou kulatou paštiku, protože Gervaisa neměla na&nbsp;vaření ani pomyšlení. A&nbsp;sotva zasedli ke&nbsp;stolu, přišel Boche vyřídit, že&nbsp;by&nbsp;s&nbsp;nimi rád mluvil pan Marescot; vzápětí se&nbsp;objevil sám domácí, velmi vážný, s&nbsp;širokou řádovou stuhou na&nbsp;svrchníku. Mlčky se&nbsp;uklonil, šel rovnou do&nbsp;pokojíku a&nbsp;tam poklekl. Byl to&nbsp;velmi zbožný pán. Pomodlil se&nbsp;soustředěně jako nějaký farář, potom udělal ve&nbsp;vzduchu kříž a&nbsp;pokropil nebožčino tělo zimostrázovou větvičkou. Celé příbuzenstvo vstalo od&nbsp;stolu a&nbsp;dívalo se&nbsp;na&nbsp;něho; udělal na&nbsp;všechny velký dojem. Když pan Marescot vykonal pobožnost, přišel do&nbsp;krámu a&nbsp;řekl Coupeauovým;</span></p>
          <p class="chunk" data-nb-ref-number="92" data-nb-words="11" data-nb-chars="71"><span class="idea" data-nb-ref-number="102" id="idea102" data-nb-words="11" data-nb-chars="71">„Přišel jsem kvůli té&nbsp;dvojí činži, kterou mi&nbsp;dlužíte. Můžete zaplatit?“</span></p>
          <p class="chunk" data-nb-ref-number="93" data-nb-words="23" data-nb-chars="152"><span class="idea" data-nb-ref-number="103" id="idea103" data-nb-words="23" data-nb-chars="152">„Ne, prosím, všecko ne,“ koktala Gervaisa; bylo jí&nbsp;velmi nepříjemné, že&nbsp;o&nbsp;tom mluví před Lorilleuxovými. „Chápete, když nás teď stihlo takové neštěstí…“</span></p>
          <p class="chunk" data-nb-ref-number="94" data-nb-words="33" data-nb-chars="221"><span class="idea" data-nb-ref-number="104" id="idea104" data-nb-words="33" data-nb-chars="221">„Zajisté, ale každý máme nějaké trápení,“ odpověděl domácí a&nbsp;roztáhl své obrovské prsty bývalého dělníka. „Je mi&nbsp;velice líto, ale nemohu už&nbsp;dál čekat… Nezaplatíte-li pozítří ráno, budu muset požádat o&nbsp;soudní vystěhování.“</span></p>
          <p class="chunk" data-nb-ref-number="95" data-nb-words="47" data-nb-chars="266"><span class="idea" data-nb-ref-number="105" id="idea105" data-nb-words="47" data-nb-chars="266">Gervaisa sepjala mlčky ruce, oči měla plné slzí a&nbsp;prosebně se&nbsp;na&nbsp;něho dívala. Ale on&nbsp;jen vážně zavrtěl hlavou, jako by&nbsp;jí&nbsp;chtěl dát na&nbsp;sro­zuměnou, že&nbsp;jakákoliv prosba je&nbsp;marná. Ostatně úcta k&nbsp;mrtvé jim bránila se&nbsp;o&nbsp;tom dále šířit. Odcházel velmi zdvořile, pozpátku.</span></p>
          <p class="chunk" data-nb-ref-number="96" data-nb-words="13" data-nb-chars="94"><span class="idea" data-nb-ref-number="106" id="idea106" data-nb-words="13" data-nb-chars="94">„Prosím mnohokrát za&nbsp;prominutí, že&nbsp;jsem vás vyrušil,“ zašeptal. „A&nbsp;pozítří ráno, nezapomeňte!“</span></p>
          <p class="chunk" data-nb-ref-number="97" data-nb-words="21" data-nb-chars="135"><span class="idea" data-nb-ref-number="107" id="idea107" data-nb-words="21" data-nb-chars="135">A&nbsp;protože cestou ven musel zas projít kolem pokojíku, ještě jednou zbožně poklekl před dokořán otevřenými dveřmi a&nbsp;poklonil se&nbsp;nebožce.</span></p>
          <p class="chunk" data-nb-ref-number="98" data-nb-words="134" data-nb-chars="808"><span class="idea" data-nb-ref-number="108" id="idea108" data-nb-words="134" data-nb-chars="808">Jedli zpočátku rychle, aby se&nbsp;nezdálo, že&nbsp;mají z&nbsp;jídla potěšení. Ale zákusek už&nbsp;pomalu vychutnávali, přemohla je&nbsp;potřeba také si&nbsp;trochu užít. Každou chvíli Gervaisa nebo některá z&nbsp;obou sester s&nbsp;plnými ústy vstávala a&nbsp;s&nbsp;ubrouskem v&nbsp;ruce se&nbsp;šla podívat vedle; když si&nbsp;zase sedla a&nbsp;dojídala sousto, podívali se&nbsp;na&nbsp;ni&nbsp;ostatní tázavě, je-li vedle všechno v&nbsp;pořádku. Potom už&nbsp;dámy vstávaly méně často a&nbsp;na maminku Coupeauovou se&nbsp;zapomínalo. Navařily velký hrnec kávy, a&nbsp;hodně silné, aby všichni vydrželi v&nbsp;noci bdít. Kolem osmé přišli Poissonovi. Coupeauovi je&nbsp;také pozvali na&nbsp;skleničku kávy. Tu&nbsp;Lantier, který pořád pozoroval Gervaisin obličej, jako by&nbsp;najednou využil příležitosti, na&nbsp;kterou od&nbsp;rána čekal, a&nbsp;převedl řeč na&nbsp;to, jak se&nbsp;takový špína domácí nestydí přijít vymáhat peníze do&nbsp;bytu, kde leží nebožtík.</span></p>
          <p class="chunk" data-nb-ref-number="99" data-nb-words="55" data-nb-chars="326"><span class="idea" data-nb-ref-number="109" id="idea109" data-nb-words="55" data-nb-chars="326">„Tváří se&nbsp;jako svatoušek, rošťák jeden, jako kdyby sloužil mši…,“ řekl najednou. „Ale já&nbsp;bych mu&nbsp;na&nbsp;vašem místě hodil celý ten krám do&nbsp;chřtánu, ať&nbsp;si&nbsp;ho&nbsp;sežere!“ Gervaisa, k&nbsp;smrti unavená, malátná a&nbsp;vyčerpaná, odpověděla sklesle: „Ano, to&nbsp;udělám: nebudu čekat, až&nbsp;přijde exekutor… Ach, mám už&nbsp;toho všeho plné zuby! Plné zuby!“</span></p>
          <p class="chunk" data-nb-ref-number="100" data-nb-words="115" data-nb-chars="688"><span class="idea" data-nb-ref-number="110" id="idea110" data-nb-words="115" data-nb-chars="688">Lorilleuxovi se&nbsp;radovali při pomyšlení, že&nbsp;ta&nbsp;pajda už&nbsp;nebude mít krám, a&nbsp;horlivě jí&nbsp;to&nbsp;schvalovali. Nikdo nemá věru ponětí, co&nbsp;takový krám stojí. I&nbsp;kdyby vydělala jinde jen tři franky denně, nemá přitom aspoň žádné vydání a&nbsp;nemusí mít starost, že&nbsp;přijde o&nbsp;velké peníze. Popichovali Coupeaua, aby ten argument opakoval také; Coupeau hodně pil, udržoval se&nbsp;ustavičně v&nbsp;dojaté náladě a&nbsp;plakal sám pro sebe do&nbsp;talíře. Protože se&nbsp;zdálo, že&nbsp;si&nbsp;pradlena už&nbsp;dá&nbsp;říci, zamrkal Lantier na&nbsp;Poissonovy. A&nbsp;dlouhá Virgínie se&nbsp;do&nbsp;toho vložila; začala velmi přívětivě: „Víte, mohly bychom se&nbsp;dohodnout. Já&nbsp;bych převzala nájem a&nbsp;s&nbsp;domácím bych to&nbsp;zatím nějak urovnala… Nakonec byste byla aspoň klidnější.“</span></p>
          <p class="chunk" data-nb-ref-number="101" data-nb-words="38" data-nb-chars="226"><span class="idea" data-nb-ref-number="111" id="idea111" data-nb-words="38" data-nb-chars="226">„Ne, děkuji!“ prohlásila Gervaisa, která se&nbsp;najednou otřásla, jako by&nbsp;ji&nbsp;cosi zamrazilo. „Však já&nbsp;vím, kde sehnat na&nbsp;činži, když budu chtít. Budu pracovat a&nbsp;mám, zaplať pánbůh, ještě dvě ruce, abych se&nbsp;z&nbsp;těch nesnází dostala.“</span></p>
          <p class="chunk" data-nb-ref-number="102" data-nb-words="18" data-nb-chars="110"><span class="idea" data-nb-ref-number="112" id="idea112" data-nb-words="18" data-nb-chars="110">„Pohovoříme si&nbsp;o&nbsp;tom později,“ řekl honem kloboučník. „Dnes večer se&nbsp;to&nbsp;ani nehodí… Někdy jindy, třeba zítra.“</span></p>
          <p class="chunk" data-nb-ref-number="103" data-nb-words="38" data-nb-chars="253"><span class="idea" data-nb-ref-number="113" id="idea113" data-nb-words="38" data-nb-chars="253">V&nbsp;tu chvíli paní Leratová, která se&nbsp;šla podívat vedle, tiše vykřikla. Vylekala se, protože svíčka nesvítila; byla úplně dohořelá. Všichni pospíchali rozsvítit novou; pokyvovali hlavami a&nbsp;říkali, že&nbsp;to&nbsp;nevěští nic dobrého, když světlo u&nbsp;nebožtíka zhasne.</span></p>
          <p class="chunk" data-nb-ref-number="104" data-nb-words="188" data-nb-chars="1114"><span class="idea" data-nb-ref-number="114" id="idea114" data-nb-words="188" data-nb-chars="1114">Začalo bdění. Coupeau se&nbsp;natáhl, nebude prý spát, jenom přemýšlet; ale za&nbsp;pět minut už&nbsp;chrápal. Když poslali Nanu spát k&nbsp;Bochovým, dala se&nbsp;do&nbsp;breku. Těšila se&nbsp;už&nbsp;od&nbsp;rána, že&nbsp;se&nbsp;pěkně zavrtá zas do&nbsp;postele hodného strýčka Lantiera. Poissonovi zůstali až&nbsp;do&nbsp;půlnoci. Uvařili si&nbsp;nakonec v&nbsp;hrnci na&nbsp;salát horké víno, protože káva nedělala dámám dobře na&nbsp;nervy. Hovor přešel na&nbsp;důvěrné věci a&nbsp;všichni se&nbsp;začali svěřovat. Virgínie se&nbsp;rozpovídala o&nbsp;venkově. Chtěla by&nbsp;prý být pochována někde v&nbsp;lesním zákoutí a&nbsp;na hrobě mít lesní kvítí. Paní Leratová prý už&nbsp;má&nbsp;ve&nbsp;skříni připravený rubáš, do&nbsp;kterého ji&nbsp;mají po&nbsp;smrti zabalit, a&nbsp;má u&nbsp;něj pořád kytičku levandule, aby voněl. Chce prý mít něco voňavého u&nbsp;nosu, až&nbsp;bude ležet pod drnem. Potom bez jakéhokoliv přechodu začal vypravovat strážník, jak ráno zatýkal takovou pěknou urostlou holku, která kradla v&nbsp;uzenářském krámě. Když ji&nbsp;na&nbsp;komisařství svlékli, našli u&nbsp;ní deset salámů, měla je&nbsp;pověšené kolem těla vpředu i&nbsp;vzadu. Když paní Lerilleuxová prohlásila, že&nbsp;ona by&nbsp;takový salám nejedla, všichni se&nbsp;tiše zasmáli. Začali být veselejší, i&nbsp;když zachovávali slušné způsoby.</span></p>
          <p class="chunk" data-nb-ref-number="105" data-nb-words="21" data-nb-chars="129"><span class="idea" data-nb-ref-number="115" id="idea115" data-nb-words="21" data-nb-chars="129">Když dopíjeli svařené víno, ozval se&nbsp;v&nbsp;pokojíku podivný zvuk, jakési tlumené bublání. Všichni zvedli hlavy a&nbsp;podívali se&nbsp;po&nbsp;sobě.</span></p>
          <p class="chunk" data-nb-ref-number="106" data-nb-words="12" data-nb-chars="79"><span class="idea" data-nb-ref-number="116" id="idea116" data-nb-words="12" data-nb-chars="79">„To nic není,“ řekl klidně Lantier ztlumeným hlasem. „To se&nbsp;jenom vyprazdňuje.“</span></p>
          <p class="chunk" data-nb-ref-number="107" data-nb-words="12" data-nb-chars="81"><span class="idea" data-nb-ref-number="117" id="idea117" data-nb-words="12" data-nb-chars="81">Pokývli na&nbsp;to&nbsp;vysvětlení uspokojeně hlavami a&nbsp;všichni postavili sklenice na&nbsp;stůl.</span></p>
          <p class="chunk" data-nb-ref-number="108" data-nb-words="347" data-nb-chars="2084"><span class="idea" data-nb-ref-number="118" id="idea118" data-nb-words="347" data-nb-chars="2084">Konečně se&nbsp;Poissonovi zvedli. Lantier odešel s&nbsp;nimi, půjde prý k&nbsp;jednomu kamarádovi, aby mohl přenechat svou postel dámám, mohou se&nbsp;na&nbsp;ní&nbsp;vystřídat a&nbsp;každá si&nbsp;vždycky na&nbsp;hodinku odpočinout. Lorilleux šel nahoru spát sám; pořád říkal, že&nbsp;se&nbsp;mu&nbsp;to&nbsp;nestalo od&nbsp;té&nbsp;doby, co&nbsp;je&nbsp;ženatý. Gervaisa osaměla s&nbsp;oběma sestrami a&nbsp;spícím Coupeauem; dámy se&nbsp;usadily kolem kamínek a&nbsp;postavily na&nbsp;ně&nbsp;kávu, aby byla pořád teplá. Seděly na&nbsp;bobku na&nbsp;nízkých stoličkách, schoulené do&nbsp;klubíčka, s&nbsp;rukama pod zástěrou a&nbsp;nosy nad ohněm, a&nbsp;šeptem rozmlouvaly v&nbsp;hlubokém tichu spící čtvrti. Paní Lorilleuxová si&nbsp;naříkala; nemá prý nic černého na&nbsp;sebe a&nbsp;teď by&nbsp;si&nbsp;nerada něco kupovala, protože jsou na&nbsp;tom s&nbsp;penězi velmi, velmi zle; a&nbsp;vyptávala se&nbsp;Gervaisy, jestli po&nbsp;staré paní nezůstala černá sukně, ta&nbsp;sukně, co&nbsp;jí&nbsp;dali k&nbsp;narozeninám. Gervaisa musela jít pro sukni. Když se&nbsp;trochu zabere v&nbsp;pase, bude ještě dobrá. Ale paní Lorilleuxová chtěla také staré prádlo, mluvila o&nbsp;posteli, o&nbsp;skříni, o&nbsp;dvou židlích a&nbsp;jezdila očima, kde zbyla ještě nějaká drobnost, že&nbsp;se&nbsp;musí o&nbsp;všechno rozdělit. Málem se&nbsp;s&nbsp;Gervaisou pohádaly. Ale paní Leratová rázně zakročila a&nbsp;rozsoudila je. Byla spravedlivější; Coupeauovi se&nbsp;o&nbsp;maminku starali, a&nbsp;tak si&nbsp;těch pár hadříků, co&nbsp;po&nbsp;ní&nbsp;zbylo, věru zaslouží. A&nbsp;všechny tři se&nbsp;nad kamínky znovu pohroužily do&nbsp;podřimování a&nbsp;do jednotvárného hovoru. Noc se&nbsp;jim zdála strašně dlouhá. Chvílemi se&nbsp;probraly, napily se&nbsp;kávy a&nbsp;šly se&nbsp;podívat do&nbsp;pokojíku, kde hořel narudlý a&nbsp;smutný plamínek svíčky, plápolající nakřivo kolem zuhelnatělého knotu, protože knot se&nbsp;nesměl přistřihovat. K&nbsp;ránu je&nbsp;roztřásla zima, přestože kamínka byla rozpálená. Padala na&nbsp;ně&nbsp;tíživá úzkost a&nbsp;únava z&nbsp;toho dlouhého povídání, jazyk měly zdřevěnělý a&nbsp;oči je&nbsp;pálily. Paní Leratová se&nbsp;převalila na&nbsp;Lantierovu postel a&nbsp;v&nbsp;tu ránu chrápala jako chlap. Gervaisa s&nbsp;Lorilleuxovou dřímaly u&nbsp;kamen, hlava jim klesla až&nbsp;na&nbsp;kolena. Za&nbsp;svítání se&nbsp;probudily chladem. Svíčka u&nbsp;maminky Coupeauové zase zhasla. A&nbsp;když se&nbsp;v&nbsp;pološeru znovu ozvalo tlumené bublání, řekla paní Lorilleuxová nahlas, aby sama sebe uklidnila: „Vyprazdňuje se.“</span></p>
          <p class="chunk" data-nb-ref-number="109" data-nb-words="4" data-nb-chars="24"><span class="idea" data-nb-ref-number="119" id="idea119" data-nb-words="4" data-nb-chars="24">A&nbsp;zapálila novou svíčku.</span></p>
          <p class="chunk" data-nb-ref-number="110" data-nb-words="71" data-nb-chars="375"><span class="idea" data-nb-ref-number="120" id="idea120" data-nb-words="71" data-nb-chars="375">Pohřeb měl být v&nbsp;půl jedenácté. To&nbsp;bude pěkné dopoledne po&nbsp;té&nbsp;noci a&nbsp;po tom včerejším dnu! Gervaisa neměla ani pětník, ale byla by&nbsp;ochotně dala sto franků, kdyby si&nbsp;někdo odnesl maminku Coupeauovou o&nbsp;tři hodiny dřív. Co&nbsp;je&nbsp;to&nbsp;platné, že&nbsp;má&nbsp;člověk někoho rád, přece jen je&nbsp;strašně na&nbsp;obtíž, když je&nbsp;mrtvý; dokonce čím víc ho&nbsp;měl rád, tím raději by&nbsp;se&nbsp;ho&nbsp;co&nbsp;nejrychleji zbavil.</span></p>
          <p class="chunk" data-nb-ref-number="111" data-nb-words="52" data-nb-chars="321"><span class="idea" data-nb-ref-number="121" id="idea121" data-nb-words="52" data-nb-chars="321">Ráno před pohřbem je&nbsp;naštěstí pořád co&nbsp;dělat; musí se&nbsp;vykonat všelijaké přípravy. Nejdřív se&nbsp;nasnídali. Potom přinesli rakev a&nbsp;pytel pilin; přišel s&nbsp;tím náhodou zrovna starý Bazouge, funebrák, co&nbsp;bydlel v&nbsp;šestém patře. Ten chlap snad nikdy nevystřízlivěl. Dnes, v&nbsp;osm hodin ráno, byl ještě samá legrace po&nbsp;včerejší opici.</span></p>
          <p class="chunk" data-nb-ref-number="112" data-nb-words="7" data-nb-chars="34"><span class="idea" data-nb-ref-number="122" id="idea122" data-nb-words="7" data-nb-chars="34">„Tak to&nbsp;má&nbsp;být tady, viďte?“ řekl.</span></p>
          <p class="chunk" data-nb-ref-number="113" data-nb-words="10" data-nb-chars="56"><span class="idea" data-nb-ref-number="123" id="idea123" data-nb-words="10" data-nb-chars="56">A&nbsp;postavil na&nbsp;zem rakev, která zavrzala jako nová bedna.</span></p>
          <p class="chunk" data-nb-ref-number="114" data-nb-words="23" data-nb-chars="133"><span class="idea" data-nb-ref-number="124" id="idea124" data-nb-words="23" data-nb-chars="133">Ale když chtěl vedle ní&nbsp;položit pytel s&nbsp;pilinami, vyvalil oči a&nbsp;zůstal stát s&nbsp;otevřenými ústy, protože se&nbsp;před ním objevila Gervaisa.</span></p>
          <p class="chunk" data-nb-ref-number="115" data-nb-words="22" data-nb-chars="117"><span class="idea" data-nb-ref-number="125" id="idea125" data-nb-words="22" data-nb-chars="117">„Pardon, neračte se&nbsp;zlobit, to&nbsp;teda bude asi nějaká mejlka!“ vykoktal ze&nbsp;sebe. „Řekli mi, že&nbsp;to&nbsp;má&nbsp;přijít sem k&nbsp;vám.“</span></p>
          <p class="chunk" data-nb-ref-number="116" data-nb-words="19" data-nb-chars="99"><span class="idea" data-nb-ref-number="126" id="idea126" data-nb-words="19" data-nb-chars="99">Už&nbsp;chtěl pytel zase odnést a&nbsp;Gervaisa na&nbsp;něho musela křiknout: „Nechte to&nbsp;tady, vždyť je&nbsp;to&nbsp;u&nbsp;nás!“</span></p>
          <p class="chunk" data-nb-ref-number="117" data-nb-words="23" data-nb-chars="113"><span class="idea" data-nb-ref-number="127" id="idea127" data-nb-words="23" data-nb-chars="113">„No tak mordyje, hlavně že&nbsp;jsme se&nbsp;dorozuměli!“ řekl a&nbsp;plácl se&nbsp;do&nbsp;stehna. „Jo tak už&nbsp;vím, ono to&nbsp;je&nbsp;pro starou…“</span></p>
          <p class="chunk" data-nb-ref-number="118" data-nb-words="88" data-nb-chars="477"><span class="idea" data-nb-ref-number="128" id="idea128" data-nb-words="88" data-nb-chars="477">Gervaisa zbledla jako stěna. Starý Bazouge přinesl tu&nbsp;rakev pro ni! On&nbsp;zatím mluvil dál, pokoušel se&nbsp;být galantní a&nbsp;omlouval se: „To víte, včera se&nbsp;něco povídalo, jako že&nbsp;tady v&nbsp;přízemí jedna natáhla bačkory. Tak já&nbsp;jsem si&nbsp;myslel… Víte, při našem řemesle to&nbsp;člověk jedním uchem poslouchá a&nbsp;druhým to&nbsp;jde zase ven… Ale i&nbsp;tak jsem vám vždycky k&nbsp;službám, i&nbsp;když na&nbsp;to&nbsp;zrovna nevypadáte. Čím pozdějc, tím líp, viďte? I&nbsp;když ten život někdy za&nbsp;moc nestojí; ba&nbsp;ne, to&nbsp;teda nestojí!“</span></p>
          <p class="chunk" data-nb-ref-number="119" data-nb-words="86" data-nb-chars="481"><span class="idea" data-nb-ref-number="129" id="idea129" data-nb-words="86" data-nb-chars="481">Poslouchala ho&nbsp;a&nbsp;couvala před ním; měla strach, že&nbsp;ji&nbsp;popadne těma svýma špinavýma prackama a&nbsp;strčí do&nbsp;rakve. Už&nbsp;jednou, tenkrát když se&nbsp;vdávala, jí&nbsp;řekl, že&nbsp;zná ženské, které by&nbsp;mu&nbsp;ještě moc děkovaly, kdyby si&nbsp;pro ně&nbsp;přišel. Ne, ona ještě tak daleko nedošla; jen při tom pomyšlení jí&nbsp;běhal mráz po&nbsp;zádech. Život má&nbsp;sice zkaňhaný, ale nechce se&nbsp;ještě takhle brzo rozžehnat se&nbsp;světem. To&nbsp;radši bude přece jenom dlouhá léta chcípat hlady, než takhle najednou umřít, než by&nbsp;řekl švec!</span></p>
          <p class="chunk" data-nb-ref-number="120" data-nb-words="21" data-nb-chars="117"><span class="idea" data-nb-ref-number="130" id="idea130" data-nb-words="21" data-nb-chars="117">„Je namol,“ šeptala si&nbsp;s&nbsp;odporem a&nbsp;hrůzou. „ústav by&nbsp;aspoň neměl posílat ochlasty. I&nbsp;tak to&nbsp;stojí dost velké peníze.“</span></p>
          <p class="chunk" data-nb-ref-number="121" data-nb-words="55" data-nb-chars="316"><span class="idea" data-nb-ref-number="131" id="idea131" data-nb-words="55" data-nb-chars="316">Funebrák se&nbsp;pokoušel špásovat a&nbsp;začínal být drzý: „Tak já, matičko, přijdu tedy jindy. Vždycky k&nbsp;službám, rozumíte! Stačí kývnout. Já&nbsp;umím ženské utěšit… A&nbsp;neohrnuj nos nad starým Bazougem, ten už&nbsp;držel v&nbsp;náručí jinčí ženský, než jsi ty, a&nbsp;daly si&nbsp;říct bez odmlouvání, byly ještě moc rády, že&nbsp;můžou potmě hajat dál.“</span></p>
          <p class="chunk" data-nb-ref-number="122" data-nb-words="29" data-nb-chars="220"><span class="idea" data-nb-ref-number="132" id="idea132" data-nb-words="29" data-nb-chars="220">„Buďte zticha, Bazouge!“ okřikl ho&nbsp;přísně Lorilleux, který při­běhl, když slyšel hlasitý hovor. „Tohle nejsou slušné vtipy! Kdybychom si&nbsp;stěžovali, vyhodili by&nbsp;vás… Koukejte zmizet, když nerespektujete zásady slušnosti!“</span></p>
          <p class="chunk" data-nb-ref-number="123" data-nb-words="23" data-nb-chars="158"><span class="idea" data-nb-ref-number="133" id="idea133" data-nb-words="23" data-nb-chars="158">Funebrák odešel, ale bylo ještě chvíli slyšet, jak venku na&nbsp;chodníku blábolí: „Jakýpak zásady…! Nejsou žádný zásady… Žádný zásady nejsou… Je&nbsp;jenom poctivost!“</span></p>
          <p class="chunk" data-nb-ref-number="124" data-nb-words="163" data-nb-chars="1066"><span class="idea" data-nb-ref-number="134" id="idea134" data-nb-words="163" data-nb-chars="1066">Konečně tlouklo deset. Pohřební vůz měl zpoždění, ještě tu&nbsp;nebyl. V&nbsp;krámě už&nbsp;bylo plno lidí, známých a&nbsp;sousedů, pan Madinier, Perko, paní Gaudronová, slečna Remanjouová; a&nbsp;každou chvíli se&nbsp;v&nbsp;dokořán otevřených dveřích mezi zavřenými okenicemi objevila mužská nebo ženská hlava, vyhlížející, jestli ten zatracený vůz už&nbsp;jede. Rodina, shromážděná v&nbsp;zadní místnosti, podávala všem ruce. Chvílemi se&nbsp;rozhostilo rozpačité ticho, rušené jen spěšným šepotem. Bylo to&nbsp;rozčilující a&nbsp;horečné čekání; každou chvíli zašustila ženská sukně, to&nbsp;paní Lorilleuxová zapomněla kapesník nebo paní Leratová sháněla, kde by&nbsp;si&nbsp;vypůjčila modlitební knížku. Každý, hned jak přišel, uviděl uprostřed pokojíku vedle postele otevřenou rakev. Všichni po&nbsp;ní&nbsp;pokukovali a&nbsp;v&nbsp;duchu bezděky měřili, že&nbsp;se&nbsp;tam maminka Coupeauová za&nbsp;živého boha nemůže vejít. Dívali se&nbsp;po&nbsp;sobě a&nbsp;v&nbsp;očích jim bylo možno číst stejnou nevyslovenou myšlenku. Ale najednou se&nbsp;vedle v&nbsp;krámě ozval u&nbsp;dveří nějaký šum. Pan Madinier přišel ohlásit vážným a&nbsp;důstojným hlasem, ukazuje rozmáchlým gestem do&nbsp;ulice. „Už jsou tady!“</span></p>
          <p class="chunk" data-nb-ref-number="125" data-nb-words="315" data-nb-chars="1901"><span class="idea" data-nb-ref-number="135" id="idea135" data-nb-words="315" data-nb-chars="1901">Pohřební vůz to&nbsp;ještě nebyl. V&nbsp;řadě za&nbsp;sebou vešli spěšně čtyři funebráci s&nbsp;červenými obličeji a&nbsp;těžkýma rukama jako nosiči od&nbsp;stě­hováků, v&nbsp;ošuntělých černých šatech, odřených a&nbsp;oblýskaných od&nbsp;stálého nošení rakví. První kráčel starý Bazouge, namol opilý, ale velmi slušný; jakmile byl ve&nbsp;službě, uměl se&nbsp;držet. Nepromluvili ani slovo, jen trochu sklopili hlavy a&nbsp;v&nbsp;duchu už&nbsp;maminku Coupeauovou potěžkávali. A&nbsp;šlo to&nbsp;všechno ráz na&nbsp;ráz, chudák babička byla v&nbsp;rakvi, než bys řekl švec. Nejmenší z&nbsp;nich, takový mladý, šilhavý, vysypal do&nbsp;rakve piliny a&nbsp;všelijak je&nbsp;rozprostíral a&nbsp;hnětl, jako kdyby chtěl zadělávat na&nbsp;chleba. Druhý, vysoký a&nbsp;hubený, vypadající jako veselá kopa, položil na&nbsp;piliny prostěradlo. A&nbsp;potom hej rup, jedna dvě, všichni čtyři popadli tělo, dva za&nbsp;nohy a&nbsp;dva u&nbsp;hlavy. Než člověk stačil mrknout, už&nbsp;to&nbsp;bylo. Všem, kteří kolem natahovali krky, se&nbsp;zdálo, jako by&nbsp;maminka Coupeauová skočila do&nbsp;rakve sama. Vklouzla tam jako do&nbsp;škatulky, ale jen tak tak, opravdu to&nbsp;bylo vyměřené, člověk slyšel, jak se&nbsp;šoupala po&nbsp;čerstvých prknech. Ze&nbsp;všech stran byla přitlačená jako obrázek v&nbsp;rámečku. Ale přece jen se&nbsp;tam vešla, k&nbsp;velkému údivu všech přítomných. Asi se&nbsp;od&nbsp;včerejška musela scvrknout, jinak to&nbsp;není možné. Mezitím se&nbsp;funebráci narovnali a&nbsp;čekali. Malý šilhavý vzal víko a&nbsp;vybídl příbuzenstvo, aby se&nbsp;s&nbsp;nebožkou naposledy rozloučili. Bazouge už&nbsp;si&nbsp;strkal hřebíky do&nbsp;úst a&nbsp;připravoval si&nbsp;kladivo. A&nbsp;tak Coupeau, jeho obě sestry, Gervaisa a&nbsp;všichni ostatní poklekli a&nbsp;políbili maminku, kterou už&nbsp;nikdy neuvidí; ronili velké slzy a&nbsp;horké kapky dopadaly na&nbsp;tu&nbsp;ztuhlou tvář, chladnou jako led. Dlouho bylo slyšet jenom vzlykání. Víko se&nbsp;zavřelo a&nbsp;starý Bazouge začal odborně zatloukat hřebíky, jako zkušený balič, každý hřebík dvěma ranami. Najednou už&nbsp;nikdo neslyšel ani svůj vlastní pláč v&nbsp;tom lomozu a&nbsp;bouchání, jako by&nbsp;se&nbsp;tu&nbsp;spravoval nábytek. A&nbsp;bylo po&nbsp;všem. Chystali se&nbsp;k&nbsp;odchodu.</span></p>
          <p class="chunk" data-nb-ref-number="126" data-nb-words="23" data-nb-chars="155"><span class="idea" data-nb-ref-number="136" id="idea136" data-nb-words="23" data-nb-chars="155">„To je&nbsp;k&nbsp;neuvěření! Jak může někdo za&nbsp;takových okolností dělat takovýhle flanc!“ řekla manželovi paní Lorilleuxová, když uviděla přede dveřmi pohřební vůz.</span></p>
          <p class="chunk" data-nb-ref-number="127" data-nb-words="56" data-nb-chars="363"><span class="idea" data-nb-ref-number="137" id="idea137" data-nb-words="56" data-nb-chars="363">Pohřební vůz budil rozruch po&nbsp;celé čtvrti. Prodavačka drobů zavolala kupecké příručí, malý hodinář už&nbsp;byl na&nbsp;chodníku, sousedé se&nbsp;vykláněli z&nbsp;oken. A&nbsp;všichni přetřásali ten smuteční závěs s&nbsp;bílými bavlněnými třásněmi. Ti&nbsp;Coupeauovi by&nbsp;věru udělali líp, kdyby nejdřív zaplatili dluhy! Ale jak to&nbsp;říkali Lorilleuxovi, pýcha vystrkuje rohy všude a&nbsp;schovat se&nbsp;nedají.</span></p>
          <p class="chunk" data-nb-ref-number="128" data-nb-words="21" data-nb-chars="128"><span class="idea" data-nb-ref-number="138" id="idea138" data-nb-words="21" data-nb-chars="128">„To je&nbsp;hanba!“ říkala v&nbsp;téže chvíli Gervaisa o&nbsp;zlatníkovi a&nbsp;jeho ženě. „Vždyť ti&nbsp;krkouni nepřinesli mamince ani kytičku fialek!“</span></p>
          <p class="chunk" data-nb-ref-number="129" data-nb-words="222" data-nb-chars="1447"><span class="idea" data-nb-ref-number="139" id="idea139" data-nb-words="222" data-nb-chars="1447">Lorilleuxovi opravdu přišli s&nbsp;úplně prázdnýma rukama. Paní Leratová dala věnec z&nbsp;umělých květin. A&nbsp;na rakvi ležel ještě věnec z&nbsp;imortelek a&nbsp;kytice od&nbsp;Coupeauových. Zřízenci museli pořádně zabrat rameny, než rakev zvedli a&nbsp;naložili na&nbsp;vůz. Průvod se&nbsp;řadil pomalu. Coupeau a&nbsp;Lorilleux, oba v&nbsp;redingotech, s&nbsp;kloboukem v&nbsp;ruce, kráčeli v&nbsp;čele. Coupeau byl naměkko, jeho dojetí udržovaly dvě sklenice bílého vína, které hned po&nbsp;ránu vypil; šel zavěšen do&nbsp;švagra, nohy pod ním klesaly a&nbsp;hlava ho&nbsp;bolela. Potom kráčeli ostatní pánové, nesmírně vážný pan Madinier, celý v&nbsp;černém, Perko ve&nbsp;svrchníku přes pracovní šaty, Boche, jehož žluté kalhoty budily pozornost, Lantier, Gaudron, Telecí nožička, Poisson a&nbsp;ještě další. Za&nbsp;nimi potom dámy, v&nbsp;první řadě paní Lorilleuxová, vláčející po&nbsp;zemi sukni narychlo přešitou po&nbsp;nebožce, paní Leratová, schovávající pod černým plédem rádoby smuteční živůtek zdobený bezovými květy, potom Virgínie, paní Gaudronová, paní Fauconnierová, slečna Remanjouová, celý zbytek průvodu. Konečně se&nbsp;pohřební vůz pohnul a&nbsp;začal pomalu sjíždět dolů Zlatnickou ulicí uprostřed zvědavců, kteří se&nbsp;křižovali a&nbsp;smekali klobouky; dva funebráci kráčeli před vozem, třetí napravo a&nbsp;čtvrtý nalevo. Gervaisa zůstala vzadu, musela zavřít krám. Svěřila Nanu paní Bochové a&nbsp;rozběhla se&nbsp;za&nbsp;průvodem, aby jej dohonila; Nana, kterou držela domovnice v&nbsp;průjezdu, se&nbsp;s&nbsp;velkým zájmem dívala, jak babička mizí na&nbsp;konci ulice v&nbsp;takovém krásném kočáře.</span></p>
          <p class="chunk" data-nb-ref-number="130" data-nb-words="55" data-nb-chars="352"><span class="idea" data-nb-ref-number="140" id="idea140" data-nb-words="55" data-nb-chars="352">Zrovna ve&nbsp;chvíli, kdy pradlena, celá udýchaná, dohonila průvod, přišel také Goujet. Přiřadil se&nbsp;k&nbsp;mužům, ale otočil se&nbsp;a&nbsp;pokynul jí&nbsp;hlavou, tak přátelsky, že&nbsp;se&nbsp;najednou cítila strašně nešťastná a&nbsp;znovu se&nbsp;rozplakala. Neoplakávala už&nbsp;jenom maminku Coupeauovou, ale plakala také proto, že&nbsp;ji&nbsp;dusil pocit něčeho ošklivého, co&nbsp;by&nbsp;ani nedokázala vypovědět.</span></p>
          <p class="chunk" data-nb-ref-number="131" data-nb-words="29" data-nb-chars="157"><span class="idea" data-nb-ref-number="141" id="idea141" data-nb-words="29" data-nb-chars="157">Celou cestou si&nbsp;držela kapesník na&nbsp;očích. Paní Lorilleuxová měla tváře suché a&nbsp;rozpálené a&nbsp;úkosem se&nbsp;na&nbsp;ni&nbsp;dívala, jako by&nbsp;ji&nbsp;vinila, že&nbsp;jen tak hraje tyátr.</span></p>
          <p class="chunk" data-nb-ref-number="132" data-nb-words="338" data-nb-chars="2064"><span class="idea" data-nb-ref-number="142" id="idea142" data-nb-words="338" data-nb-chars="2064">V&nbsp;kostele se&nbsp;to&nbsp;odbylo rychle. Mše se&nbsp;přece jen trochu protáhla, protože kněz byl stařičký. Perko a&nbsp;Telecí no&nbsp;žička zůstali raději venku, aby nemuseli dávat na&nbsp;chudé. Pan Madinier po&nbsp;celou dobu pozoroval kněze a&nbsp;sděloval své poznatky Lantierovi; tihle flanďáci prý drmolí tu&nbsp;svoji latinu, a&nbsp;přitom ani nevědí, co&nbsp;vlastně tou hubou melou; je&nbsp;jim to&nbsp;úplně fuk, jestli člověka pohřbívají, křtí, anebo oddávají, beztak přitom v&nbsp;srdci vůbec nic necítí. Potom mluvil pan Madinier proti všem těm ceremo-niím, těm svíčkám a&nbsp;těm smutným litaniím, že&nbsp;prý se&nbsp;to&nbsp;před rodinou jen tak dělá. Namouduši, člověk se&nbsp;takhle loučí s&nbsp;nebožtíkem nadvakrát, jednou doma a&nbsp;podruhé v&nbsp;kostele. A&nbsp;všichni mužští mu&nbsp;museli dát za&nbsp;pravdu, protože to&nbsp;byla skutečně trapná chvíle, když se&nbsp;po&nbsp;mši drmolily modlitby a&nbsp;všichni přítomní museli procházet před rakví a&nbsp;kropit ji&nbsp;svěcenou vodou. Naštěstí nebyl hřbitov daleko, malý hřbitůvek v&nbsp;Chapelle, malá zahrádka, do&nbsp;které se&nbsp;vcházelo z&nbsp;Marcadetovy ulice. Průvod tam dorazil v&nbsp;nepořádku, všichni dupali a&nbsp;bavili se&nbsp;o&nbsp;svých starostech. Umrzlá zem duněla, každý by&nbsp;byl nejradši zimou podupával. Vykopaná jáma, vedle níž postavili rakev, byla už&nbsp;úplně zmrzlá, šedivá a&nbsp;kamenitá jako vápencový lom. Pozůstalým, stojícím kolem vyházené hlíny, nebylo nikterak příjemné čekat v&nbsp;takové zimě, a&nbsp;pohled na&nbsp;tu&nbsp;jámu také nebyl zrovna pěkný. Konečně vyšel z&nbsp;nízkého domečku kněz v&nbsp;bílé komži; třásl se&nbsp;zimou a&nbsp;při každém „De profundis“ bylo vidět, jak se&nbsp;mu&nbsp;zakouřilo z&nbsp;úst. Sotva se&nbsp;naposledy pokřižoval, hned zas zmizel, měl už&nbsp;toho tak zrovna dost. Hrobník se&nbsp;chopil lopaty; ale protože byla hlína zmrzlá, nabíral jen velké hroudy a&nbsp;ty dole bubnovaly na&nbsp;rakev, byla to&nbsp;muzika jak při dělové palbě, opravdové bombardování, div se&nbsp;rakev nerozsypala. Ať&nbsp;je&nbsp;člověk sebevětší sobec, tahleta muzika vás vždycky dokáže jaksepatří rozebrat. Znovu se&nbsp;ozval pláč. Pozůstalí se&nbsp;rozcházeli, byli už&nbsp;ze&nbsp;hřbitova venku, ale pořád ještě slyšeli ty&nbsp;rány. Perko si&nbsp;dýchl na&nbsp;zkřehlé prsty a&nbsp;poznamenal nahlas: „Heršoft, té&nbsp;matce Coupeauové tam, chudákovi, moc teplo nebude!“</span></p>
          <p class="chunk" data-nb-ref-number="133" data-nb-words="22" data-nb-chars="138"><span class="idea" data-nb-ref-number="143" id="idea143" data-nb-words="22" data-nb-chars="138">„Pánové a&nbsp;dámy,“ řekl klempíř několika přátelům, kteří zůstali stát s&nbsp;rodinou na&nbsp;ulici, „dovolili bychom si&nbsp;vás pozvat na&nbsp;malé pohoštění…“</span></p>
          <p class="chunk" data-nb-ref-number="134" data-nb-words="57" data-nb-chars="319"><span class="idea" data-nb-ref-number="144" id="idea144" data-nb-words="57" data-nb-chars="319">A&nbsp;vešel jako první do&nbsp;vinárny v&nbsp;Marcadetově ulici, která se&nbsp;jmenovala <em>Restaurace U&nbsp;hřbitova</em>. Gervaisa zůstala na&nbsp;chodníku a&nbsp;zavolala na&nbsp;Goujeta, který se&nbsp;jí&nbsp;právě znovu uklonil a&nbsp;odcházel už&nbsp;pryč. Proč si&nbsp;s&nbsp;nimi nechce vypít skleničku vína? Ale on&nbsp;prý moc spěchá, musí zas do&nbsp;dílny. Chvíli se&nbsp;na&nbsp;sebe beze slova dívali.</span></p>
          <p class="chunk" data-nb-ref-number="135" data-nb-words="30" data-nb-chars="175"><span class="idea" data-nb-ref-number="145" id="idea145" data-nb-words="30" data-nb-chars="175">„Prosím vás, nehněvejte se&nbsp;na&nbsp;mě&nbsp;pro těch šedesát franků,“ vypravila ze&nbsp;sebe konečně pradlena. „Byla jsem jako šílená, nevěděla jsem co&nbsp;dělat, a&nbsp;tak jsem si&nbsp;vzpomněla na&nbsp;vás…“</span></p>
          <p class="chunk" data-nb-ref-number="136" data-nb-words="114" data-nb-chars="654"><span class="idea" data-nb-ref-number="146" id="idea146" data-nb-words="114" data-nb-chars="654">„Ach, to&nbsp;se&nbsp;vůbec nic nestalo, to&nbsp;přece nestojí za&nbsp;řeč!“ přerušil ji&nbsp;kovář. „A&nbsp;pamatujte si, že&nbsp;jsem vám vždycky k&nbsp;službám, kdyby vás někdy něco zlého potkalo… Jenom o&nbsp;tom neříkejte mamince, protože ta&nbsp;má&nbsp;své názory, a&nbsp;já nechci, aby se&nbsp;kvůli mně zlobila.“ Pořád se&nbsp;na&nbsp;něho dívala. Jak ho&nbsp;tak viděla, tak hodného a&nbsp;tak smutného, s&nbsp;tím krásným zlatým plnovousem, měla najednou chuť přijmout jeho dávný návrh a&nbsp;odejít s&nbsp;ním někam daleko, kde by&nbsp;spolu šťastně žili. Vzápětí ji&nbsp;napadla jiná ošklivá myšlenka, vypůjčit si&nbsp;od&nbsp;něho peníze na&nbsp;dlužnou činži, ať&nbsp;to&nbsp;stojí, co&nbsp;stojí. Roztřásla se&nbsp;a&nbsp;řekla laskavým, mazlivým hlasem: „Zůstáváme spolu zadobře, viďte?“</span></p>
          <p class="chunk" data-nb-ref-number="137" data-nb-words="18" data-nb-chars="119"><span class="idea" data-nb-ref-number="147" id="idea147" data-nb-words="18" data-nb-chars="119">Ale on&nbsp;jen přikývl a&nbsp;odpověděl: „Ano, samozřejmě, vždycky zůstaneme přáteli… Jenomže, chápejte, teď už&nbsp;je&nbsp;všemu konec.“</span></p>
          <p class="chunk" data-nb-ref-number="138" data-nb-words="66" data-nb-chars="382"><span class="idea" data-nb-ref-number="148" id="idea148" data-nb-words="66" data-nb-chars="382">A&nbsp;odcházel dlouhými kroky, zatímco Gervaisa, jako omráčená, slyšela pořád jeho poslední slova znít v&nbsp;uších jako zvon. Když vcházela do&nbsp;vinárny, měla dojem, jako by&nbsp;v&nbsp;ní něco nejasně říkalo: „Všemu je&nbsp;konec, dobře, tak tedy je&nbsp;všemu konec; teď už&nbsp;je&nbsp;mi&nbsp;všechno jedno, když je&nbsp;všemu konec.“ Posadila se, snědla sousto chleba se&nbsp;sýrem a&nbsp;vypila celou sklenici vína, která stála před ní.</span></p>
          <p class="chunk" data-nb-ref-number="139" data-nb-words="55" data-nb-chars="321"><span class="idea" data-nb-ref-number="149" id="idea149" data-nb-words="55" data-nb-chars="321">Byla to&nbsp;dlouhá přízemní místnost s&nbsp;nízkým stropem a&nbsp;stály tam jen dva velké stoly. Na&nbsp;nich v&nbsp;řadě láhve vína, čtvrtka chleba a&nbsp;velké trojúhelníky brieského sýra na&nbsp;třech talířích. Společnost jedla jen tak rukama, bez ubrusu a&nbsp;bez příboru. Kousek dál, u&nbsp;kamen, v&nbsp;nichž praskal oheň, seděli čtyři funebráci a&nbsp;dojídali oběd.</span></p>
          <p class="chunk" data-nb-ref-number="140" data-nb-words="29" data-nb-chars="173"><span class="idea" data-nb-ref-number="150" id="idea150" data-nb-words="29" data-nb-chars="173">„Inu, na&nbsp;každého jednou dojde, musíme tam všichni!“ vykládal zrovna pan Madinier. „Staří musí udělat místo mladým… Teď se&nbsp;vám to&nbsp;v&nbsp;bytě bude zdát prázdné, až&nbsp;přijdete domů.“</span></p>
          <p class="chunk" data-nb-ref-number="141" data-nb-words="81" data-nb-chars="498"><span class="idea" data-nb-ref-number="151" id="idea151" data-nb-words="81" data-nb-chars="498">„Však bratr taky dává výpověď!“ řekla honem paní Lorilleuxová. „Ten krám už&nbsp;je&nbsp;pomalu na&nbsp;mizině.“ Zpracovávali Coupeaua. Všichni ho&nbsp;přemlouvali, aby nájem postoupil. I&nbsp;paní Leratová, která teď cítila velkou náklonnost k&nbsp;Lantierovi a&nbsp;Virgínii od&nbsp;té&nbsp;doby, co&nbsp;ji&nbsp;začalo příjemně dráždit pomyšlení, že&nbsp;by&nbsp;mezi nimi mohlo něco být, začala najednou mluvit o&nbsp;krachu a&nbsp;o&nbsp;vězení a&nbsp;tvářila se&nbsp;nesmírně poděšeně. A&nbsp;najednou se&nbsp;klempíř dopálil, jak se&nbsp;jeho dojetí, už&nbsp;příliš zalévané vínem, proměnilo ve&nbsp;vztek:</span></p>
          <p class="chunk" data-nb-ref-number="142" data-nb-words="29" data-nb-chars="184"><span class="idea" data-nb-ref-number="152" id="idea152" data-nb-words="29" data-nb-chars="184">„Poslouchej!“ rozkřikl se&nbsp;Gervaise přímo do&nbsp;obličeje. „Já chci, abys mě&nbsp;poslechla! Vždycky děláš všechno podle té&nbsp;své zatracené palice. Ale tentokrát bude po&nbsp;mém, na&nbsp;to&nbsp;tě&nbsp;upozorňuju!“</span></p>
          <p class="chunk" data-nb-ref-number="143" data-nb-words="19" data-nb-chars="114"><span class="idea" data-nb-ref-number="153" id="idea153" data-nb-words="19" data-nb-chars="114">„Bodejť!“ popíchl ho&nbsp;Lantier. „Copak si&nbsp;někdy dá&nbsp;říct po&nbsp;dobrém? Člověk aby jí&nbsp;všechno vtloukal do&nbsp;hlavy násilím!“</span></p>
          <p class="chunk" data-nb-ref-number="144" data-nb-words="79" data-nb-chars="439"><span class="idea" data-nb-ref-number="154" id="idea154" data-nb-words="79" data-nb-chars="439">A&nbsp;chvíli do&nbsp;ní&nbsp;takhle prali hlava nehlava. Přitom ovšem čelisti dál pilně pracovaly. Brieský sýr mizel, z&nbsp;lahví teklo víno jako z&nbsp;kašny. Gervaisa začala pod tím náporem pomalu povolovat. Neříkala nic, jedla plnými ústy jako ve&nbsp;spěchu, jako by&nbsp;měla velký hlad. Když se&nbsp;vypovídali, zvedla pomalu hlavu a&nbsp;řekla tiše: „Tak už&nbsp;dost, ne? Abyste věděli, já&nbsp;na&nbsp;celý krám kašlu! Já&nbsp;už&nbsp;ho&nbsp;nechci… Rozumíte, já&nbsp;na&nbsp;něj kašlu! Teď už&nbsp;je&nbsp;se&nbsp;vším konec!“</span></p>
          <p class="chunk" data-nb-ref-number="145" data-nb-words="133" data-nb-chars="826"><span class="idea" data-nb-ref-number="155" id="idea155" data-nb-words="133" data-nb-chars="826">A&nbsp;tak znovu poručili sýr a&nbsp;chléb a&nbsp;začali mluvit vážně. Poissonovi převezmou nájem a&nbsp;zaručí se&nbsp;zaplatit dlužnou činži za&nbsp;dva kvartály. Boche s&nbsp;tím urovnáním s&nbsp;důležitou tváří souhlasil, jménem domácího. Pronajal dokonce Coupeauovým hned na&nbsp;místě volný byt v&nbsp;šestém poschodí, na&nbsp;téže chodbě, co&nbsp;bydlí Lorilleuxovi. A&nbsp;Lantier, inu, ten prý je&nbsp;ochotný zůstat v&nbsp;podnájmu dál, jestli to&nbsp;ovšem Poissonovým nebude vadit. Strážník se&nbsp;prkenně uklonil, ne, jemu prý to&nbsp;vadit nebude. Přátelé se&nbsp;vždycky dohodnou, i&nbsp;když mají rozdílné politické názory. A&nbsp;Lantier se&nbsp;teď už&nbsp;vůbec do&nbsp;ničeho nemíchal, jako člověk, který dosáhl svého, a&nbsp;ukrojil si&nbsp;obrovský kus brieského sýra; zvrátil se&nbsp;pohodlně na&nbsp;židli a&nbsp;nábožně jej jedl, celý uzardělý a&nbsp;rozpálený potměšilou radostí. Střídavě pomrkával, šibalsky a&nbsp;povzbudivě, na&nbsp;Gervaisu i&nbsp;na Virgínii.</span></p>
          <p class="chunk" data-nb-ref-number="146" data-nb-words="24" data-nb-chars="151"><span class="idea" data-nb-ref-number="156" id="idea156" data-nb-words="24" data-nb-chars="151">„Hej, pane Bazouge!“ rozkřikl se&nbsp;najednou Coupeau. „Pojďte si&nbsp;s&nbsp;námi taky něco vypít! My&nbsp;nejsme žádný fajnovky, to&nbsp;víte, vždyť jsme všichni pracující!“</span></p>
          <p class="chunk" data-nb-ref-number="147" data-nb-words="82" data-nb-chars="487"><span class="idea" data-nb-ref-number="157" id="idea157" data-nb-words="82" data-nb-chars="487">Všichni čtyři funebráci, kteří už&nbsp;byli na&nbsp;odchodu, se&nbsp;zase vrátili a&nbsp;přiťukli si&nbsp;s&nbsp;pozůstalými. Ne&nbsp;že&nbsp;by&nbsp;jim to&nbsp;chtěli vyčítat, ale ta&nbsp;paní, co&nbsp;ji&nbsp;před chvílí pochovávali, měla pořádnou váhu a&nbsp;oni si&nbsp;tuhle skleničku namouduši zaslouží! Starý Bazouge se&nbsp;upřeně díval na&nbsp;Gervaisu, ale neřekl jediné nemístné slovo. Vstala, protože se&nbsp;necítila dobře, a&nbsp;odešla od&nbsp;těch mužských, kteří už&nbsp;začínali být namazaní. Coupeau, sťatý pod obraz, začal zase popotahovat a&nbsp;tvrdil, že&nbsp;je&nbsp;to&nbsp;ze&nbsp;zármutku.</span></p>
          <p class="chunk" data-nb-ref-number="148" data-nb-words="114" data-nb-chars="680"><span class="idea" data-nb-ref-number="158" id="idea158" data-nb-words="114" data-nb-chars="680">Když Gervaisa kvečeru přišla domů, klesla na&nbsp;židli a&nbsp;zůstala tupě sedět. Zdálo se&nbsp;jí, že&nbsp;místnosti jsou najednou obrovské a&nbsp;strašně pusté. Namouduši, ráda se&nbsp;toho všeho zbaví. Ale tam na&nbsp;dně jámy v&nbsp;malé zahrádce na&nbsp;Marcadetově ulici nenechala jen maminku Coupeauovou. Chybělo jí&nbsp;toho teď najednou daleko víc, pochovala tam asi také kus svého vlastního života, a&nbsp;ten svůj krám, a&nbsp;všechnu svou hrdost samostatné živnostnice, a&nbsp;bůhví co&nbsp;všechno ještě; pochovala tam všechny své city. Ano, stěny jsou holé a&nbsp;v&nbsp;jejím srdci je&nbsp;také prázdno, všechno odešlo, všechno se&nbsp;stěhuje, všechno se&nbsp;skácelo do&nbsp;hrobu. Cítila se&nbsp;příliš unavená, později se&nbsp;snad z&nbsp;toho sebere, bude-li to&nbsp;vůbec možné.</span></p>
          <p class="chunk" data-nb-ref-number="149" data-nb-words="86" data-nb-chars="484"><span class="idea" data-nb-ref-number="159" id="idea159" data-nb-words="86" data-nb-chars="484">Když se&nbsp;Nana v&nbsp;deset hodin svlékala, dala se&nbsp;najednou do&nbsp;pláče a&nbsp;začala dupat. Chtěla spát v&nbsp;posteli babičky Coupeauové. Gervaisa se&nbsp;ji&nbsp;pokoušela postrašit, ale žabka byla rozumem až&nbsp;příliš vyspělá a&nbsp;mrtví v&nbsp;ní budili jen a&nbsp;jen velkou zvědavost. A&nbsp;tak jí&nbsp;nakonec, aby měli pokoj, dovolili lehnout si&nbsp;na&nbsp;babiččino místo. Ta&nbsp;uličnice měla ráda široké postele; vyvalovala se&nbsp;v&nbsp;ní, kutálela sem a&nbsp;tam. A&nbsp;tu noc se&nbsp;moc pěkně vyspala, bylo jí&nbsp;teplicko a&nbsp;péřová matrace ji&nbsp;příjemně lechtala.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zabijak_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>